Prolog

Co czyni kowal pragnący wykuć miecz lub topór pasujący do twardej dłoni wojownika? Wydobywa surowiec, który gromadzi się w samym sercu ziemi, pracuje nad nim z ogromną zręcznością i najlepiej, jak umie - przez wiele dni, czasem lat - aż odezwie się w nim głos szepczący:
    Dość! Skończyłeś pracę, stworzyłeś dzieło i dołożyłeś wszelkich starań.
    Podobnie rzecz się ma z Kowalem Pieśni, który walczy ze sobą, ze swymi umiejętnościami, ze słowami - gdyż to słowa są surowym kruszcem, który należy obrabiać z cierpliwością twórcy. Muszą się one rozpalić w ogniu serca i zmrozić strachem. Podobnie jak w przypadku miecza należy z wyczuciem kształtować ich ostrze i szpic. Ponownie czas nie gra tutaj żadnej roli - tak szybko koniec pieśni nie nadchodzi, gdyż losy, które opiewa, nie zawierają się pomiędzy jednym zachodem słońca i światłem jutrzenki dnia następnego.
    Czyż tak nie stało się z Opowieścią o Gryfie (który był niegdyś zamknięty w kryształowym amulecie, tym Adepcie prawie zapomnianym przez czas, a którego można ostatecznie porównać do mężczyzny i kobiety złączonych w coś potężniejszego niż wyobrażane przez nich samych dążenia ludzkości)?
    Istniał więc Kerovan z Ulmsdale, którego przeklęta matka parała się czarną magią i szatańską umowę zawarła, że urodzi dziecko będące narzędziem Mocy. Dziecko, które miało służyć jej celom. Syn ten rzeczywiście miał cielesne stygmaty Ciemności bursztynowe oczy i kopyta zamiast stóp. A jednak na koniec
zawiodły wszystkie jej czary, gdyż nie można bezkarnie wzywać ani odprawiać obu Wielkich Mocy - zarówno Światłości, jak i Ciemności.
   Tak więc w obliczu przegranej lady Tephana udała świątobliwy przestrach i odesłała dziecko do mamki, z dala od siebie. Jednak jej mąż lord Ulric pragnął mieć następcę w Ulmsdale
i nakazał dobrze kształcić syna, tak jak przystało na dziedzica jego godności. I Kerovan chętnie uczył się szermierki od przysłanego w tym celu wojownika. Od Jaga nauczył się pełni wojennego rzemiosła, walki wręcz oraz sztuki prowadzenia bitew i strategii. W swej samotności zwrócił się także do Mędrca Riwala, który szukał śladów dziwnej wiedzy na Ziemiach Spustoszonych. Na tych terenach, które podobno zostały opuszczone przez legendarnych ludzi Starej Rasy.
   Lord Ulric pragnął również chronić swego długo oczekiwanego syna, doprowadzając do jego małżeństwa przez topór między niedorosłym jeszcze chłopcem i lady Joisan, córką Domu Ithkrypt. Działo się to, zanim najeźdźcy odebrali Krainie Dales dostęp do morza i zmusili mieszkańców do ucieczki na Ziemie Spustoszone. Mimo że młodzi byli po ślubie, nigdy się do tej pory nie spotkali.
   Kerovan nie interesował się żoną, chociaż teraz i jej herbem stał się Gryf wyszyty na jej paradnym płaszczu". Aż pewnego dnia Joisan przyniesiono amulet, którego z pewnością nie stworzyły ludzkie ręce - kryształową kulę, w której był zamknięty maleńki Gryf. Joisan zrozumiała, że amulet stanowi element ogromnej siły. Kerovan znalazł ten stworzony przez ludzi Starej Rasy talizman na Ziemiach Spustoszonych (tych opuszczonych terenach, z których uciekali ludzie, nadal jednak zaludnionych przez przedziwne istoty) i został nakłoniony, aby go ofiarować żonie. Joisan opanowała niewielkie umięjętności uleczania, znała się na ziołach i poznała trochę dawną wiedzę ze starych klasztornych kronik. Była kształcona na przyszłą władczynię Ulmsdale. Nie wiedziała wtedy także, że na .dalekiej północy lady Tephana nadal knuje przeciw swemu synowi, chcąc dać jego miejsce prawdziwemu spadkobiercy Ciemności - Rogearowi, kuzynowi Kerovana.
   Na wszystko jest jednak odpowiednia pora i jej plany zostały pokrzyżowane przez najeźdźców Alizonu-Zza-Morza. Kerovan, zanim zdołał przywieźć do domu swoją narzeczoną, musiał
wyruszyć z zastępami wojsk z Ulmsdale. Wojna szalała. Najeźdźcy opanowali Ithkrypt.
   Uratowana, dzięki dziwnej Mocy podarunku od nie znanego jeszcze wtedy męża, Joisan i niedobitki jej ludu uciekli i zagubili się w dzikich ostępach. Tam też przypadkowo spotkał ich Kerovan, który przybył na wezwanie swego umierającego ojca i prawie wpadł w zasadzkę zastawioną na niego przez swego kuzyna Ciemności.
   Chociaż rozpoznał swoją panią, ona go jednak nie poznała. Myślała, że ten nieznajomy jest raczej (z uwagi na dziwne oczy i stopy) jednym z ludzi Starej Rasy. Dzięki temu Rogearowi udało się ją podejść. Przybył do Joisan jako Kerovan, a potem rzucił na nią czar zamroczenia i wyprowadził na Ziemie Spustoszone, tak aby przez nią lady Tephana mogła zapanować nad Mocą Gryfa.
   Kerovan śledził ich trop aż do miejsca krwawej ofiary, gdzie starano się podporządkować Moce Ciemności. Tam też stanął u boku swej żony i bojąc się o jej życie wezwał Moce Światłości. Ci, którzy wezwali Ciemność, zostali oddani Śmierci i Ciemnościom. Wówczas Joisan widząc go w jasnym blasku duszy zrozumiała, że naprawdę zostali poślubieni i ze sobą związani, tak jak złoto może być zatopione w stali po wszystkie czasy, by stworzyć broń godną herosa. Ale w Kerovanie pozostała pamięć podwójnego dziedzictwa, powodująca głęboką niewiarę. Dla dobra Joisan odrzucił wszelkie tradycyjne zasady i odjechał.
   Na polecenie jednego z lordów Dales pojechał potem w misji na Ziemie Spustoszone - prawdopodobnie miał zaciągnąć do armii żyjących jeszcze ludzi ze Starej Rasy, aby pomogli mu w walce z najeźdźcą. Wtedy Joisan założyła kolczugę i hełm, przypięła do pasa miecz i pojechała za nim. Poszukiwała go wierząc, że żadna duma nie była większa od miłości jej pana, zwłaszcza że na piersi czuła ciężar Gryfa - jego prezentu.
    Różne przedziwne i okrutne przygody miało tych dwoje, zarówno razem, jak i oddzielnie. Kerovan zawsze był pełen lęków i obaw związanych ze swym podwójnym dziedzictwem. Joisan natomiast miała siłę osoby, która bardziej obawia się o kogoś innego niż o siebie samą.
Poprzez niewolę i Ciemność, ostatecznie razem, szło tych dwoje, aż stanęli przed pierwszym wyzwaniem swego losu - byka
  to bitwa, która wstrząsnęła ich częścią świata. Pięcioro z nich stało po stronie Światłości - Kerovan, Joisan, Gryf - wreszcie uwolniony ze swego długoletniego więzienia w kryształowej kuli - jego długowieczny pan Landisl oraz Neevor - włóczęga, który już kilkakrotnie odgrywał jakąś rolę w uwikłanym życiu Kerovana. Po stronie Ciemności stał Galkur, który twierdził, że Kerovan to jego syn". Było to kłamstwo, ale takie kłamstwo, które rzuciło cień na młode serce i spowodowało wiele zła, nawet już po upadku Adepta Ciemności.
    Taki oto ciężar dźwigał Kerovan. Nie opuszczał on go nawet w nowym kraju i pozostawał z nim zawsze.
    Wędrowali tym razem już wspólnie, gdy krainie znowu zagroził Mrok i musieli się Mu przeciwstawić, mając tym razem większą wiedzę i znając lepiej przeciwnika. Teraz też nie byli sami, mimo że u ich boku nie stanęła żadna istota z przeszłości, na Ziemiach Spustoszonych bowiem znajdowali się także inni ludzie, którzy poderwali się do walki z Ciemnością na zew swego serca. Była to Elys, Mądra z Rodu Czarownic, a także jej wierny towarzysz walk i obrońca - Jervon, trzeci był chłopiec imienićm Guret, nie wtajemniczony w żadną naukę, ale bardzo odważny.
    Opowieść o Gryfie nie jest nową pieśnią i nie trzeba tworzyć dla niej nowych słów. To stara pieśń, do której należy dodać tylko dalszy ciąg - gdyż wielkie wysiłki z kolei rodzą tęsknotę za czymś nieosiągalnym. Jest to opowieść o tym, co ostatecznie stało się z tymi, którzy odważyli się wystąpić przeciwko Ciemności...
    Żeby przywołać pewną sztukę tworzenia opowieści, trzeba być Kowalem Pieśni, który zagląda w serca, przez lata słucha na wpół zapomnianych baśni, tak aby wszystko wykorzystać i znaleźć odpowiedź. W ten sposób stworzono słowa trzeciej części opowiadania o Kerovanie i Joisan, o tym, co wraz z przyjaciółmi przez lata pobytu w Krainie Arvon osiągnęli i otrzymali. Jak przetrwali i jak zawsze walczyli z Ciemnościami.
     Eydryth Kowal Pieśni

Rozdziałl
Joisan

Nasz świat...
  Stałam w nikłym świetle lampy, na ręku trzymałam nowo narodzone dziecko. Patrzyłam na wschód, gdzie za jeziorem rozpoczynał się nowy dzień. To była długa noc... zmęczone ciało domagało się odpoczynku, a jednak nie miałam ochoty opuścić domu Utii i zanurzyć się w szarzejący mrok. Nasza maleńka łódź stała bezpiecznie przymocowana do jednego z wyrastających z dna jeziora ogromnych kamiennych słupów. Wysiłek, jakiego musiałabym dokonać, aby zejść po drabinie do łodzi, był ponad moje siły. Nadal trzymając przy piersi dziecko, odgarnęłam ręką włosy z czoła.
  Obudził się poranny wiatr, przefrunął przez jezioro i rozesłał wokół fale uderzające o stare niczym świat kamienne słupy, wiele lat temu odkryte przez rybaków z Anakue i wykorzystane jako podpory dla ich nadwodnych domostw.
  Podczas naszych wędrówek mój pan, Kerovan, i ja przeżyliśmy wiele dziwnych, wspaniałych i okropnych przygód w tym naszym nowym świecie - pełnej tajemnic Krainie Arvonu. Wspomnienia o przeszłości nie były kojące. Patrzyłam, jak na wschodzie gasną gwiazdy. Przyszliśmy właśnie stamtąd i z północy, odkryliśmy zejście z gór, które teraz było jedynie ciemniejszą smugą na horyzoncie rozjaśnionym blaskiem wschodzącego słońca. Przypomniałam sobie nasz pierwszy poranek po walce z Panem Ciemności - Galkurem, gdy staliśmy razem na zboczu owych wzniesień i patrzyliśmy na kraj, który po zakutych mrozem ziemiach Dales i pustkowiu Ziem
Spustoszonych wydawał się przyblakłym arrasem, o złotoczerwonych barwach tym mocniej kontrastujących z wysokimi, wiecznie zielonymi lasami.
   Wtedy zarówno ja, jak i mój pan prawie upoiliśmy się ową pięknością. Czuliśmy jeszcze podniecenie znane tylko tym, którzy cenią swe życie podwójnie, ponieważ przed chwilą myśleli, że je utracą. Moje serce wezbrało ciepłem, a policzki okryły się rumieńcem, gdy wspomniałam tę pierwszą wspólną noc po zwycięstwie, noc, podczas której Kerovan naprawdę stał się mym panem. Chociaż na górskim zboczu było zimno, świat przepełniło ciepło naszych ciał i dusz... nasz nowy świat, Arvon...
   Naprawdę był to piękny kraj, prawie pod każdym względem. A jednak tyle znajdowało się tutaj starych pułapek, w które można było nieostrożnie wpaść. Tego też nauczyliśmy się podczas naszych trzyletnich wędrówek... wędrówek bez końca, gdyż wydawało się, że nie istnieje miejsce, które moglibyśmy nazwać naszym. Chociaż znajdowaliśmy tymczasowe schronienia u ludzi takich jak ci prości i mili rybacy, w moim panu zawsze było coś, co nie dawało mu spokoju, pchało naprzód do dalszej wędrówki.
   Dziecko w moich ramionach poruszyło się, wzdrygnęłam się przypominając sobie, gdzie się znajduję. Niemowlę miało zaczerwienioną, pełną napięcia wywołanego porodem buzię. Otworzyło maleńkie usteczka i krzyknęło wydając dźwięk podobny do pisku myszy.
   Słońce dotknęło już swymi promieniami tafli jeziora, barwiąc wodę ciemną purpurą. Podniosłam dziecko do okna, aby promienie mogły dotknąć także tej ciemnej czupryny.
  - Twój pierwszy wschód słońca, maleńki. Podoba ci się? Mrugnął na mnie śpiąco, najwyraźniej nie był pod wrażeniem. - Lady Joisan, Utia się budzi. - Odwróciłam się i zobaczyłam
Zwyie, Mądrą z rodu Anakue, która podawała właśnie wzmacniające lekarstwo do bladych ust wyczerpanej matki.
  - Jak się czuje teraz? - powróciłam do posłania kobiety i palcami dotknęłam jej szyi. Puls nadal był przyspieszony, ale mocniejszy.
  - Chyba lepiej. Straciła dużo krwi, ale myślę, że wzmocni się w ciągu paru dni. Dobrze, że obie tutaj byłyśmy, lady Joisan, inaczej mogłybyśmy ją stracić.
   Zmęczona skinęłam głową. Był to poród pośladkowy i prawie o miesiąc za wcześnie. Pospiesznie zostałam wezwana od jednego z naprawiaczy sieci, który przebił sobie rękę haczykiem. Zwyie uspokajała właśnie Utię i chciała sprawdzić ułożenie dziecka. Musiałam dać z siebie wszystko, czego nauczyłam się od mojej ciotki Damy Math, a także wykorzystać sztukę, której nauczyłam się podczas naszych wędrówek - pieśnią ukoić wstrząsaną bólami porodowymi kobietę. Przez resztę nocy pracowałyśmy razem mieszając zioła i leki, śpiewając, wzywając świętą Genowefę o pomoc i siłę dla Utii: I Gunnora była z nami, gdyż zarówno matka, jak i dziecko przeżyli.
   Utia otworzyła oczy. Była zbyt słaba, aby mówić, ale domyśliłam się, czego pragnęła.
   - Dziecko jest zdrowe, Utio. - Uklękłam na uplecionej z sitowia macie, trzymając dziecko tak, aby mogła zobaczyć jego maleńką pomarszczoną buzię. - Macie z Raneyem wspaniałego syna.
   Blade usta kobiety uśmiechnęły się łagodnie, gdy z wysiłkiem podniosła rękę i dotknęła ciemnych, kręconych włosów dziecka. Istniało tutaj ukryte uczucie, które obudziło we mnie dziwną tęsknotę' podobną do bólu. Moje ramiona były puste nie tylko dlatego, że oddałam jej dziecko.
   - Zostaw ich teraz w spokoju, pani. - Obok mnie stała Zwyie. Nie słyszałam, jak weszła. - Ty też musisz odpocząć... pożywić się...
   Podeszłam do stołu na zdrętwiałych nogach i przełknęłam kilka łyżek jedzenia. Nagle odczułam pełen ciężar całonocnej pracy. Starałam się nie osunąć i nie zasnąć z głową wspartą o deski stołu.
   Poranne słońce stało już wysoko, jego światło drżało na powierzchni wody. Za drzwiami widać było jasną panoramę całego Anakue. Słupy z umocowanymi na nich drewnianymi domami, pajęcze mosty łączące je między sobą... wszystkie, z wyjątkiem jednego, stojącego trochę na boku. Ten dom był tradycyjnie przeznaczony dla wioskowej Mądrej Kobiety. Zanim ja i Kerovan nie przybyliśmy do Anakue - prawie przed rokiem - Zwyie mieszkała tam sama. Dała nam mieszkanie na poddaszu. Pokój był mały, ale po miesiącach wędrówki, mieszkania pod gołym niebem w każdą pogodę, po otrzymywaniu
noclegu lub posiłku gdziekolwiek i u kogokolwiek, w zamian za nasze umiejętności - był to nasz pierwszy prawdziwy dom, jaki miałam od chwili, gdy Ogary z Alizonu zaatakowały teraz zniszczone mury Ithkrypt. Tęsknie marzyłam o zbudowaniu naszego własnego domu nad brzegiem jeziora, w pobliżu wędzarni, gdzie przynoszono codzienne połowy. Gdyby tylko mój pan...
  - Jak on się czuje, lady Joisan? - Zwyie jak gdyby czytała w moich myślach, chociaż nie było między nami prawdziwej łączności telepatycznej, takiej jaka czasami łączyła mnie z moim panem. Mimo to wszyscy ci, którzy pracują w zespoleniu z Kunsztem, odczuwają wiele rzeczy niewidzialnych dla dotyku, węchu i smaku. A Zwyie i ja stałyśmy się sobie bliskie - myślałam o niej jak o starszej siostrze, chociaż nigdy jej nie miałam...
  Spojrzałam w górę, w jej ciemnobłękitne piękne oczy otoczone długimi rzęsami. Była to jedyna piękna rzecz w jej szerokiej i nieładnej twarzy.
  - Sny... przychodzą coraz częściej, wtedy... budzi się, jest... zachmurzony... rysy zmieniają się mu trochę, zupełnie jak gdyby ktoś inny w nim nagle zamieszkał...
- Zachmurzony? Czy myślisz o Ciemności?
  - Nie wydaje mi się... nie! Nie jest aż tak przeklęty, ale po tych snach nie chce mówić o tym, co go gnębi. Jego umysł także jest dla mnie zamknięty. Za każdym razem gdy się budzi, szuka broni, czyści ją, smaruje, poleruje... jak gdyby to, co nachodzi go podczas snu, można było zwyciężyć stalą...
  - Stal... zimne żelazo jest ochroną przeciw niektórym formom Cienia. Tutejszy kraj kryje wielu, którzy czczą Ciemności. Dlatego właśnie Anakue jest otoczone wodą - to także ochrona, ponieważ zło nie może jej przebyć.
  - Tak, wiem o tym. Nadal wierzę w jego talizman, tę bransoletę stworzoną przez ludzi Starej Rasy. Nadal nie sygnalizuje Cienia. A mój pierścień także nie uległ żadnej przemianie.
  Spojrzałam w dół na pierścień w kształcie głowy kota, który znalazłam w zamku niegdyś zamieszkiwanym przez ludzi Starej Rasy, tych - których byłam pewna, że stali po stronie Światła. Na powierzchni pierścienia zabłysły tęczowe kolory, gdy w głębi kryształu odbił się różowozłoty odblask wschodzącego słońca.
- Zawsze patrz na ten pierścień, pani. Dopóki będzie żywy,
wszystko jest w porządku, ale można mieć powody do obaw, że jest inaczej.
   Mądra wyjęła zza paska maleńki woreczek zrobiony z wysuszonej, pociemniałej od długiego używania rybiej skóry.
   - Już bardzo dawno tego nie robiłam, ale... włóż palec wskazujący i zamieszaj.
   Zdziwiona, ostrożnie wsunęłam palec do woreczka. Wewnątrz poczułam wiele maleńkich ostrych rzeczy. Zamieszałam je i poczułam, jak jedna z nich mnie ukłuła. Szybko wyciągnęłam rękę, na której widoczna była kropla krwi.
   - Bardzo dobrze, krew zawsze wzmacnia zamawianie. Teraz... Zwyie wysypała zawartość woreczka na stół. Na posypanej piaskiem powierzchni rozsypały się maleńkie rybie ości. Mądra przyjrzała się układowi, a potem zaczęła mówić, jak gdyby recytowała pieśń. Głos był tak cichy, że musiałam się dobrze wsłuchać, aby ją zrozumieć.
   - ...Od gór rozpościera się Mrok... stała się Ciemność związana starym czarem. Będziesz podróżowała i odnajdziesz siedzibę odwiecznej mądrości, siedzibę odwiecznego zła... to, co teraz jest dwojgiem, stanie się trojgiem... a potem zamieni się w sześć, aby stawić czoło temu, co nie pochodzi z ziemi... sięgnij w głąb siebie, a potem od siebie - już dla uzyskania siły... - Głos Zwyie zamilkł, teraz patrzyła na mnie uważnie. - Strzeż się, lady Joisan. Twoja przyszłość prowadzi przez Cień, nic więcej jasno nie widzę. Ale wiem jedno - idziesz śladem wielkiego niebezpieczeństwa.
   - Będę uważała - odpowiedziałam pragnąc prawie, aby nie zaglądała w moją przyszłość. Wiedziałam jednak, że chciała dobrze. Co jest lepsze? Ostrzeżenie o niebezpieczeństwie i w pełni świadome trwanie w jego cieniu czy też droga na ślepo, spokój w słonecznym blasku tak długo, dopóki jeszcze trwa?
Za nami odezwał się płacz dziecka. Podeszłam do niemowlęcia i przytuliłam je. - Cicho, maleńki.
   - Przytrzymaj je, lady Joisan. Damy mu teraz błogosławieństwo. - Zwyie sięgnęła do worka z ziołami i wyciągnęła dwie uschłe liściaste gałązki. Zapaliła białą świecę i zaczęła cicho recytować, kilkakrotnie przesunęła gałązki przez dym. Następnie
skinęła na mnie. Położyłam dziecko na stole i przytrzymałam, żeby się nie zsunęło.
  Mądra potarła maleńkie stopy dziecka kruchymi gałązkami dzięglu i werbeny i razem wyrecytowałyśmy rytualne słowa:
  - Gunnoro, Pani, która chronisz kobiety i niewinne zrodzone z kobiet, czuwaj nad tym dzieckiem. Nie pozwól mu wejść w Cień, pozwól mu raczej zawsze i wszędzie kroczyć w Światłości.
  Na końcu potarła czoło dziecka. - Pozwól, aby jego umysł pozostał czysty i niczym nie skażony, udziel mu siły woli, by umiał powiedzieć nie" każdej myśli zrodzonej z Ciemności. Przerwała, a potem obie kolejno powtórzyłyśmy: - Niech tak będzie zawsze, według Twojej woli.
  Odniosłam -dziecko do matki, która obudziła się i wyglądała znacznie lepiej.
  - Utia - uniosłam przed nią dziecko według zwyczaju jej ludzi, tak jak nauczyła mnie tego Zwyie - to twój dobry syn. Spójrz na niego i nadaj mu takie imię, dzięki któremu dobrze ułoży się jego życie.
  Gdy Utia z wielką czułością patrzyła na dziecko, pojawił się we mnie ten ból, któremu nie mogłam nadać nazwy.
- Będzie się nazywał Acar - wyszeptała.
  Ułożyłam Acara bezpiecznie obok jego matki i w tej chwili na drabinie pomostu zabrzmiały kroki. Przyszedł mąż Utii, Raney, i jej siostra Thalma. Ponieważ Utii był teraz najbardziej potrzebny odpoczynek, opieka i ciepłe słowa rodziny, Zwyie wraz ze mną wyszła. Doleciało nas jeszcze niewyraźne podziękowanie Raneya.
  Mała łódź zakołysała się gwałtownie, a potem poddała naszym wiosłom, kierując się w kierunku domu Mądrej. Zmęczone siedziałyśmy obok siebie w milczeniu. Z chłodem w sercu wspominałam straszną przypowiednię Zwyie.
  - Patrzyłam, jak trzymasz dziecko - powiedziała nagle Zwyie. - Jest w tobie pustka, moja pani, i nic w tym dziwnego. Chodź jutro ze mną do świątyni Gunnory i poproś ją o dziecko.
  - Nie mogę tego zrobić - patrzyłam spokojnie na przybliżający się kamienny słup, który podtrzymywał nasze tymczasowe mieszkanie.
- Dlaczego?
Stwierdziłam, że nie mogę patrzeć prosto na Zwyie.
- To z... powodu mego pana.
  - Dlaczego, Joisan? - jej głos brzmiał jak wyzwanie. - Jest przecież mężczyzną, to oczywiste dla każdego. Jego... różnice nie sprawiają przecież, że nie może - spuściła nagle oczy i przerwała w poszukiwaniu odpowiednich słów.
  Uśmiechnęłam się do niej z przymusem. - Nie, to zupełnie nie to, siostro. Mój pan jest rzeczywiście mężczyzną, pomimo tych... różnic, jak je nazwałaś, bardzo lubię na niego patrzeć. - Wzięłam głęboki oddech i zanurzyłam wiosło w szarozielonej wodzie. Mówię o pewnym niepokoju, który go gnębi od czasu do czasu podczas naszych wędrówek po Krainie Arvonu. Teraz pojawił się znowu - mocniejszy niż kiedykolwiek przedtem. Boję się, sama nie wiem czego...
- Ten niepokój powoduje barierę pomiędzy wami?
  - To nie moja wina. Tylko Kerovan obawia się, że wiem, chociaż o tym nie mówi, i ten strach powoduje... jego wewnętrzne rozdarcie. Zwyie spojrzała na mnie bystro i rozumnie. Zrozumiałam, że
wiedziała to, czego nie potrafiłam głośno powiedzieć - że mój pan nie był dla mnie mężem od ponad miesiąca.
  W gardle poczułam znajomy bolesny skurcz. Każdej nocy albo udawał, że śpi, albo wymyślał coraz mniej prawdopodobne powody, żeby się oddalić. Chciałam zapytać dlaczego, ale kilka prób poruszenia tematu spowodowało tylko bolesne milczenie; wewnętrzną świadomość, że moje pytania zraniły go w jakiś niezrozumiały dla mnie sposób.
  Gdyby tylko... ręce zacisnęły się na wygładzonym dotykiem dłoni drzewcu wiosła, gdy wspomniałam ostatni raz, kiedy byliśmy tak blisko, serce przy sercu. Obudziłam się wówczas wczesnym rankiem i stwierdziłam, że rzuca się niespokojnie we śnie, na twarzy widoczna była owa inność'" oznaczająca, tego byłam pewna, przesłanie z innego miejsca... ale od kogo... lub czego?
  Z bijącym niespokojnie sercem, obawiając się, czy jego duch i umysł będzie chciał powrócić z miejsca, gdzie zabrała go inność", obudziłam go potrząsając lekko. Jego oczy - te oczy, dzięki którym nazwałam go przy naszym pierwszym spotkaniu lordem Amber * - otworzyły się i spojrzały na mnie.
* Amber - bursztyn, także kolor bursztynowy (przyp. tłum.).

  - Kerovan? - w imieniu zabrzmiało pytanie; wydawało mi się, że inność" nadal przesłania jego rysy.
  - Moja pani? - Uśmiechnął się do mnie w sposób, który spowodował nagłe przyspieszenie pulsu. Nigdy przedtem tak na mnie nie patrzył... zawsze był nieśmiały, nie dowierzający własnym siłom. Przed naszym prawdziwym małżeństwem patrzył nieufnie na wszystkie kobiety. Było to spowodowane okrutnym odrzuceniem przez matkę, a potem jej zdradą. Chociaż starałam się być z nim blisko, zawsze czułam w sobie bolesną świadomość, że pomimo naszej fizycznej bliskości jakaś wewnętrzna cząstka wciąż pozostawała niedostępna.
  - Czy dobrze się czujesz? - dotknęłam jego ramienia i poczułam ciepło opalonej na brąz skóry, miękkich włosów i uspokoiłam się pod wpływem ich realnego dotyku.
   W odpowiedzi otoczył mnie ramieniem i przyciągnął do siebie całując. Tym razem nie było między nami minionych obaw ani nienawiści - była jedynie płonąca żywa miłość.
   Łódź uderzyła mocno o nabrzeże maleńkiego, zbudowanego wokół domu portu. Wstrząs wyrwał mnie z marzeń. Zwyie wzięła torbę z ziołami, ja zrobiłam podobnie. Zmęczona do granic możliwości, wdrapałam się za nią po szczeblach drabiny. Usiadłyśmy na ławce w kuchni i pomogłyśmy sobie nawzajem zdjąć długie, obcisłe, wykonane z rybiej skóry buty. Kobiety z Anakue ubierały się tak jak mężczyźni - z wyjątkiem dni świątecznych. One także brały udział w połowach.
   W samych pończochach weszłam na poddasze, gdzie mieszkaliśmy. Kerovan spał mocno. Jeden rzut oka powiedział mi, że znowu opanował go niepokój. Kiedy zobaczyłam go po raz pierwszy, myślałam, że należy do rodu Starej Rasy, tych istot podobnych do ludzi potrafiących kontrolować takie Siły i Moce Krainy Dales, które my mogliśmy zaledwie wyczuć. Teraz, z mokrymi od potu włosami, jego podobieństwo do przedstawianych w starych kapliczkach i świątyniach twarzy było jeszcze większe. Ta długa owalna twarz, ostra broda... Gdy pochyliłam się nad nim z obawą, że po przebudzeniu to może być zupełnie ktoś inny, Kerovan otworzył oczy.
Odważyłam się w nie spojrzeć, ale nawet nie zwrócił na mnie uwagi. Miękkim ruchem wytrenowanego wojownika wstał z łóżka
i sięgnął po spodnie. Wciągnął je, a potem narzucił spodni kaftan. Wszystkie jego ruchy były szybkie, jak gdyby wzywano go na posterunek wartowniczy. Następnie odrzucił na bok pokrywę skrzyni, w której trzymaliśmy nasze rzeczy, i założył pikowaną koszulę. Później ghzcho zadźwięczał pancerz.
   - Kerovanie, co się dzieje? - podeszłam do niego w chwili, gdy kciukiem wypróbowywał ostrość sztyletu. Skinął głową z aprobatą na widok cienkiej niby włos, krwawej linii. Zachowywał się tak, jak gdyby nie słyszał żadnego pytania.
   Nasze miecze i pasy zostały rzucone ze szczękiem, który odbił się echem od drewnianej podłogi. Następnie wyciągnął mój pancerz.
   - Mój panie! - położyłam dłoń na jego ramieniu i potrząsnęłam. - Co czynisz? Nie ma przecież walki...
   Odwrócił się do mnie z rozjaśnionym wzrokiem. - Ach, Joisan! Już się obawiałem, że będę musiał wysłać Zwyie na poszukiwanie ciebie, a tak mało mamy czasu. Masz - rzucił mój puklerz, a na wierzch położył bezładny stos z pikowanej koszuli, butów i miecza.
   - Nałóż je! - powiedział ostro, widząc moje wahanie, a następnie odwrócił się i wyciągnął swój wór podróżny. Potem mój. Bez jednego spojrzenia w moją stronę zaczął je ładować szybkimi, pewnymi ruchami osoby, która spędziła życie w drodze.
   - Ależ, Kerovanie, dlaczego? - Pomimo opanowania w moim głosie zabrzmiał gniew. Opuściłam ramiona i pozwoliłam rzeczom osunąć się na podłogę.
   - Odchodzimy - spojrzał na mnie, jak gdybym była niespełna rozumu. - Musimy iść dzisiaj. Szybko - powiedział i z powrotem zajął się zaciąganiem rzemieni worka.
- Dlaczego?
   Nie zwrócił na mnie więcej uwagi. Patrzyłam na niego rozumiejąc, że jeśli nie przygotuję się do wyruszenia z nim, mogę pozostać sama. Już raz, przed naszą walką z Galkurem, poszedł naprzód sam, nie oglądając się za siebie; był powodowany strachem, jaki odczuwał z powodu mojej bliskości. Teraz ponownie coś pchało go do przodu i w jego umyśle nie było nic, z wyjątkiem chęci ucieczki - lub - dotarcia...
Niechętnie przebrałam się w moje podróżne rzeczy, skórzane
spodnie i buty, pikowaną spodnią koszulę, potem wełnianą koszulę i w końcu pancerz. Był twardy i ciężko leżał na moich ramionach. Jego ciężar wyraźnie przypominał o strachu i głodzie oraz zimnie, tych wiecznie obecnych towarzyszach wojny. Po raz pierwszy od bardzo, bardzo dawna zastanowiłam się przez chwilę, jak zakończyła się walka pomiędzy Hallackiem i najeźdźcami ze wschodniego morza.
   Na długo zanim skończyłam przygotowania, mój pan spakował nasze rzeczy i zaczął przechadzać się niespokojnie. Słyszałam chrobot i stukot jego kopyt na twardych drewnianych szczeblach drabiny, gdy schodził w dół. Rzuciłam ostatnie tęskne spojrzenie na nasz dom" i poprawiłam narzutę na posłaniu. Potem z sercem cięższym od mego pancerza zeszłam za nim.
   Słyszałam głos Zwyie dobiegający z kuchni. - Co się dzieje, Kerovanie? Gdzie jest twoja pani?
   - Tutaj - odpowiedziałam. - Odchodzimy z Anakue. Jeżeli możesz, przekaż nasze pożegnanie i dobre życzenia swoim ludziom. Dzięki za twoją dobroć, Zwyie.
   Dlaczego? Pytanie odbiło się echem w moim umyśle. Zwyie nie powiedziała tego głośno. Wzruszyłam ramionami za plecami Kerovana.
   - Jedyne, co mogę zrobić, to wysłać was z pełnymi żołądkami! Tak długo z pewnością możesz pozostać, panie!
   Na dźwięk ostrego głosu Zwyie mój pan skinął głową. Było mi za niego wstyd, chociaż nie wierzyłam, aby zrozumiał swoją nieuprzejmość. Zwyie zapakowała szybko wędzoną rybę, chleb podróżny i suszone owoce. Chwilę później wepchnęła pożywienie do mojego worka i pomogła założyć go na plecy.
   - Idź z błogosławieństwem Gunnory i jej pomocą, pani. Wsunęła mi coś do ręki. Spojrzałam i zobaczyłam amulet Gunnory, wyrzeźbiony złoty snop zboża, oplątany ciężką od dojrzałych owoców winoroślą. Łzy prawie mnie oślepiły, gdy niezdarnie wkładałam przez głowę skórzany rzemień, na którym amulet był zawieszony.
   - Dziękuję ci, siostro. - Nakreśliłam pomiędzy nami symbol błogosławieństwa. Oczy Zwyie rozszerzyły się ze zdumienia, gdy moje palce przez chwilę pozostawiły w porannym powietrzu delikatny zielonobłękitny ślad.
   - Wiele się nauczyłaś, pani. Pamiętaj, ufaj temu, co jest w tobie, bardziej niż temu, co się wydaje.
- Joisan!
   Kerovan był już w łodzi, włosy rozwiewał mu niespokojny wiatr, jak gdyby chciał odzwierciedlić przepełniający nas pośpiech. Cicho zeszłam po drabinie i usiadłam. Nasze wiosła zgodnie
dotknęły wody. Łódź skierowała się ku brzegowi. Kerovan był zwrócony twarzą na południe, a potem na zachód, nie obejrzał się ani razu. Tak jak gdyby dla niego wioska - ci, którzy nas przyjęli, przestali w ogóle istnieć.
   Ale ja patrzyłam przez ramię za zmniejszającą się masywną sylwetką Zwyie i z trudem powstrzymywałam łzy.

Rozdział2
Kerovan

Nieodparty zew z gór trwał teraz nieprzerwanie, wiecznie istniejący głos syreni wołał mnie na północ i wschód. Od chwili wejścia do Krainy Arvonu byłem więźniem tego wołania. W kraju tym istoty, o których szeptało się tylko w ciemnościach w Hall Hallack, uzyskiwały trwałą formę i przerażającą realność. Czasem wołanie było tak silne, że występowało we śnie i po przebudzeniu. Od czasu do czasu miałem trochę wytchnienia, gdy nacisk uciszał się na parę miesięcy. Mogłem więc ukryć sekret przed Joisan i mieć nadzieję - jak bardzo miałem nadzieję! - że w końcu odzyskam wolność.
  Teraz mogłem jedynie wędrować, walcząc z siłą, która zmuszała mnie do odwrotu, do dotarcia do tych ciemnych gór, gdzie czekało - co?
  To, że Joisan wiedziała o moim niepokoju, zwiększało tylko ciężar. Wielokrotnie chciałem jej to powiedzieć i jednocześnie ze wszystkich sił musiałem walczyć, aby ukryć to, co, jak się obawiałem, było wezwaniem Ciemności. Nie opuszczała mnie myśl, że Galkur, odrażający dla mnie pod każdym względem, do którego jednak czułem przewrotne przywiązanie, odzyskał swoją Moc i starał się mnie do siebie przyciągnąć. Chciał torturować mnie w snach i podporządkować sobie.
  Miałem nadzieję, że On z Ciemności został zwyciężony, pochłonięty przez zło powstałe z całej jego natury. A gdyby tak było inaczej? Gdyby nadal czaił się w tych górach, chcąc znowu zwabić mnie swoimi roszczeniami? Może błędem było odrzucenie pomocy Landisla, pragnienie posiadania tylko takiego dziedzictwa, jakie
można otrzymać poprzez naturalne narodziny. Bez tego, jaką miałem ochronę przed okrutnymi czarami?
  Co było teraz moją prawdziwą bronią? Tylko ta bransoleta ludzi Starej Rasy, którą przyniosłem z Krainy Dales, i mały kawałek błękitnego kamienia-metalu, które Landisl nazwał quan-stal. Było to niczym w porównaniu z Mocą Adepta, będącego już daleko na Ścieżce-Z-Lewej-Strony.
  Obok mnie potknęła się o kamień Joisan. Wyrwany z trzęsawiska okropnych przewidywań, złapałem ją za rękę i podtrzymałem. - Czy dobrze się czujesz? - Głos zabrzmiał szorstko nawet
w moich uszach. Spojrzała na mnie. Na jej twarzy ściągniętej zmęczeniem oczy wyglądały niczym dwie przygaśnięte iskry otoczone ciemnymi kołami, a szeroko zarysowane usta były mocno zaciśnięte.
  - Dosyć dobrze, chociaż przydałaby się chwila odpoczynku. Kerovanie, wydaje mi się, że idziemy od wieków.
  Spojrzałem na słońce chylące się ku zachodowi. Wyszliśmy z Anakue wczesnym rankiem. Jak można było tak zapomnieć o czasie. Zatrzymałem się i spojrzałem na przebyty szlak.
    Anakue leżało pośrodku ogromnego jeziora, jednego z wielu jemu podobnych. Były to otoczone zielonymi łąkami otwarte przestrzenie wodne. Wytężając wzrok, ledwo mogłem dojrzeć ich daleki, otoczony ciemną zielenią łąk, błękitny blask. Rzeczywiście daleko zaszliśmy.
    Joisan przyklęknęła szukając czegoś w plecaku. Wyjęła manierkę z wodą i napiła się licząc łyki. Przykucnąłem obok niej. W milczeniu podzieliliśmy się chlebem podróżnym i kilkoma garściami suszonych owoców. Po raz pierwszy od momentu rozpoczęcia podróży byłem na tyle przytomny, aby obejrzeć szlak okiem wytrenowanego zwiadowcy.
    Wchodziliśmy na długi, wznoszący się powoli stok. Nie byliśmy na żadnej ścieżce. Do tej pory było to łatwe. Pod stopami rosły kępy brązowej po zimie trawy. Na takiej wysokości wiosna nie była jeszcze w takim rozkwicie, jak w Anakue. Chmury nad głową ciemniały zapowiadając burzę. Nad nami przefrunęły ptaki, zawisły przez chwilę na tle jasnobłękitnego nieba. Były prawie zupełnie czarne, tylko końce skrzydeł zabarwione miały mieniąco jaskrawym fioletem. Chociaż nigdy przedtem nie widziałem takich
ptaków, wyczułem, że były to po prostu ptaki - a nie szpiegujący nas słudzy Cienia.
   Wyparowała ze mnie część napięcia, zmniejszyła się władza zewu". Północno-wschodnie pasmo gór, których się tak obawiałem, prawie zniknęło za horyzontem. Pojawiła się nadzieja może w końcu uciekłem przed wezwaniem? A może była to tylko chwila odpoczynku?
   Kiedy ostatni raz byłem tylko Kerovanem? Osobą nie gnębioną przez inne uczucia, z wyjątkiem tych, jakich zwykle doznają mężczyźni? Powróciło wyraźne wspomnienie. Zaczerwieniłem się i niezdarnie zacząłem grzebać w worku podróżnym. Odwróciłem twarz, aby Joisan nie zauważyła i nie nawiązała ze mną kontaktu myślowego.
   Miała bowiem swoje miejsce w moim wspomnieniu. Położyłem się spać jako mężczyzna" (jeśli ktoś taki jak ja może się tak nazywać). .Potem obudziłem się w środku nocy, panowała we mnie ta podniecająca, pożądająca inność" - byłem wolny, bez żadnych więzów. Jakaś moja wewnętrzna cząstka, do tej pory zawsze związana i ograniczona, została wyzwolona z łańcuchów. Joisan też tam była, włosy miała rozpuszczone, a piersi rysowały się pod cienkim materiałem koszuli. A potem - na wspomnienie tej chwili zacisnąłem gwałtownie ręce na materiale worka. Dalej wspomnienie było niejasne, jak gdyby przesłonięte gęstym dymem lub mgłą. Nie mogłem jednak zaprzeczyć, że moje ręce odszukały jej ciało. Byłem uwolniony przez tego Innego. Tak bardzo bałem się, że był to On z Ciemności. Wziąłem ją tak gwałtownie - moja łagodna pani, jak mogłem cię tak wykorzystać.
   Przełknąłem z trudem ślinę. Moje kopyta naznaczyły mnie mianem bestii i tej nocy rzeczywiście byłem bestią. Muszę na zawsze zapamiętać owo pełne wstydu wspomnienie, aby nic takiego się już nigdy nie zdarzyło.
   Tak naprawdę od tamtej chwili jeszcze jej nie dotknąłem bałem się nawet spojrzeć jej w oczy, aby nie wyczytać w nich usprawiedliwionego wstrętu.
Gdyby Joisan odwróciła się ode mnie, cóż by mi pozostało? Wiele razy myślałem, że zacznę mówić o tym wszystkim, co nas dzieliło. Chociaż tak bardzo się starałem, nigdy nie mogłem zmusić się do szczerości. Joisan zawsze akceptowała moje fizyczne
różnice, udając, że jej się podobam, dzieliła ze mną bez słowa skargi liczne kłopoty i trudy wędrówki, zawsze pozostając moją jedyną pociechą i przyjacielem.
   A jednak nasze wspólne przebywanie nie mogło być dla niej takie łatwe. Była taka piękna. Zerknąłem na nią ukradkiem. Pomimo wyraźnie widocznego zmęczenia każdy uznałby, że jest piękna. Miała takie cudowne rudobrązowe włosy, błękitnozielone oczy, takie delikatne, a jednak zaokrąglone ciało.
   Wielokrotnie podczas naszych wędrówek widziałem, z jakim uznaniem patrzyli na nią mężczyźni, wydawało mi się, że widzę ich zdziwienie, iż podróżuje z kimś takim jak ja. Po wszystkich problemach, jakim musiała stawić czoło i które musiała przetrwać, któż mógł się domyślić, jaki czyn może się okazać ponad siły jej walecznej natury.
   - Zastanawiam się, jak się czuje Acar? - jej słowa wyrwały mnie z zamyślenia, którego nigdy nie mogłem całkowicie zahamować.
   - Acar? - Imię nic mi nie mówiło, a jednak na ustach miała łagodny uśmiech, który wywołał u mnie nowe, ciepłe, nieznane uczucie.
   - Syn Utii i Raneya urodził się wczoraj w nocy. Razem z Zwyie przyjęłyśmy go na świat, z pomocą Gunnory. To była ciężka, ale wygrana walka. - Joisan wsparła głowę na uniesionych kolanach i zmęczonym ruchem potarła kark.
   Dziecko - jak by to było zobaczyć krew ze swojej krwi, kość z kości, coś wspólnego? Och, na Siły Światłości, coś tak bardzo wspólnego. Wzdrygnąłem się i iskra ciepła zgasła. Jakie miałem prawo, aby za tym tęsknić? Jakie miał znaczenie fakt, że rybak miał teraz syna, a ja, niegdyś dziedzic potężnego pana, nie miałem nadziei na dom, a tym bardziej na dziecko.
   Odrzuciłem tę myśl, rozumiejąc w końcu, że ta kobieta, która bez słowa skargi maszerowała przez cały dzień niczym wprawiony w trudach weteran, od dwóch dni w ogóle nie spała.
  - Więc nie spałaś ostatniej nocy? - Z wahaniem, nieporadnie, nie chcąc jej urazić dotknięciem, objąłem ją ramieniem. Dlaczego mi nie powiedziałaś? I tak już pora na rozbicie obozu. Czy zdołasz dojść do szczytu? Dalej może znajdować się lepsze miejsce.
Uniosła trochę głowę i uśmiechnęła się z przymusem.
  - Oczywiście, mój panie. Trzy lata temu powiedziałam ci przecież, że nie możesz mnie zostawić. Czy nie udowodniłam mojej obietnicy więcej razy, niż możesz zapamiętać?
  Pomimo jej protestów wziąłem oba worki podróżne i wdrapałiśmy się na wierzchołek wzniesienia. Stanęliśmy na grani i popatrzyliśmy na rozpościerającą się przed nami krainę.
  Przed nami, w odległości około pół dnia marszu, znajdowały się wzniesienia, nie tak jednak wysokie jak te, które oddzielały Krainę Arvonu i High Hallack. Faliste zbocza pokrywały niewielkie kępy jodeł i świerków, niedaleko pod nami zobaczyłem srebrny błysk strumienia. Wskazałem na zarośla w pobliżu strumyka.
  - Tam. Jest bieżąca woda, drewno na małe ognisko - to dobre miejsce.
  Słońce już zaszło, zanim rozbiliśmy obóz. Nad głową, pomiędzy przepływającymi chmurami, pojawiały się i znikały gwiazdy. W tej zacisznej, małej kotlinie byliśmy zasłonięci przed szalejącym wyżej wiatrem, maleńki ogień z odwagą stawiał czoło wszystkim ciemnościom. Na linie przywiązanej do dwóch młodych drzewek zawiesiłem jeden z pokrytych rybią łuską koców z Anakue. Mieliśmy więc schronienie na wypadek deszczu.
  Zjedliśmy, a potem wsparłem się o zwinięte posłanie, nie czując nóg. Odzwyczaiłem się od podróży, gdy mieszkaliśmy w tej rybackiej wiosce. Joisan sięgnęła po torbę z ziołami i zaczęła je przesypywać. Trzymała w dłoni wysuszone gałązki i coś, co wyglądało jak zwykła szpulka, a potem zaczęła recytować.
  - Co robisz, pani? - W ciszy nocnej mój głos zabrzmiał ostrzej, niż chciałem. Nie spojrzała na mnie, ale w położeniu głowy widać było upór i determinację.
  - Chcę stworzyć ochronę dla tego miejsca, abyśmy mogli spać w spokoju.
  - Joisan, dobrze wiesz, że nie chcę mieć nic wspólnego z Mocami. Lepiej się tym nie martwić. Nawet jeżeli to, co przywołasz, będzie Światłością, to jedna jego iskra może stać się sygnałem dla zwabienia Ciemności.
- Zioła i czerwona nitka mająca ochronić to miejsce to naprawde nie sa wielkie czary, Kerovanie. - Nie spojrzała na
mnie, odłożyła jednak to, co trzymała. Pomiędzy jej brwiami pojawiła się pionowa zmarszczka niezadowolenia, ale nie starała się mnie przekonać.
   Zastanowiłem się, ile ze Sztuki zgłębiła Joisan przez te lata naszych wędrówek. Kiedy ją spotkałem po raz pierwszy, już wtedy nie była zwyczajną dziewczyną, cechowała ją odwaga i wyczucie występujące zazwyczaj u ludzi znacznie starszych. Wiedziałem jednak, że w pełni należy do rodziny ludzkiej, nie była skażona tą inną krwią, jak było to widoczne u mnie... Czy było możliwe, aby ktoś taki mógł nauczyć się posługiwać prawdziwą Mocą? Czy zetknięcie się z siłami nie znanymi do tej pory ludzkości tak ją zmieniło, że teraz rzeczywiście sama mogła panować nad Mocą?
   Taka myśl mnie zaniepokoiła. Wiedziałem, że Joisan wiele się nauczyła o prostych lekach i ziołach od swojej Ciotki Damy Math i od długowiecznej dawnej Przełożonej Klasztoru Norstead. Widziałem, jak w każdej wiosce i osiedlu, przez które podróżowaliśmy, szukała Mądrych Kobiet. Ale nigdy przedtem nie myślałem o mojej pani jak o osobie, która mogłaby utrzymać Moc... wszelkie oznaki jej Mocy zawsze łączyłem z kryształowym Gryfem... a on był teraz dla nas niedostępny... znikł podczas naszej walki z Galkurem.
   Moje myśli zatoczyły zdradliwe koło i znowu myślałem o tych, którzy tak długo mnie prześladowali. Podniosłem się, aby podsycić ogień. Joisan, która, jak wcześniej myślałem, usnęła, siedziała wyprostowana na posłaniu. W ciemności jej oczy wyglądały niczym czarne smugi na niewyraźnej twarzy. W rosnących płomieniach widziałem jej całkowity bezruch, jak gdyby nasłuchiwała. Kiedy pochyliłem się, aby położyć się obok niej na moim posłaniu, złapała mnie za ramię. Przez rękaw kurtki czułem jej wbijające się w moje ciało paznokcie.
   - Nie ruszaj się - jej głos był niczym oddech na moim policzku. Zaniepokojony sięgnąłem po jej rękę, drugą dłoń położyłem na uchwycie miecza.
   - Co się dzieje? - Mój głos był równie cichy jak jej. Poprzez nasze dłonie popłynął do mnie strumień Mocy, obudził we mnie siły, które, jak teraz stwierdziłem, leżały we mnie uśpione od czasu naszej walki z Tym Z Ciemności. Wydawało mi się, że
widzę, jak po zboczu spływa w naszym kierunku cień, ale nie widziałem tego wzrokiem, tylko wyczułem tym nowym odczuciem.
   Owa Ciemność była zimna, lodowata i niosła ze sobą smród padliny. W uszach brzmiał jednostajny skowyt, pod kopytami wyczułem wibracje, które wstrząsnęły całym moim ciałem. Nawet nie wiedząc dlaczego, wysunąłem miecz z pochwy i położyłem go na kolanach, tak by leżał pomiędzy nami i tym okropieństwem.
   A jednak... to było dziwne, tego cienia tak naprawdę tam nie było. W myślach zobaczyłem obraz czegoś poruszającego się górskimi szlakami, czegoś żółtawego, jarzącego się mdłym blaskiem. To coś było prześwietlone jadowitymi błyskawicami czerwieni, jak gdyby karmiło się krwią - lub czymś gorszym.
   Nagle wszystko zniknęło rozwiane podmuchem czystego zachodniego wiatru. Doszedłem do wniosku, że tak naprawdę na zboczu nic nie było. To, co zobaczyliśmy, było odbiciem lub przesłaniem rzeczy istniejącej bardzo daleko.
   - Masz rację, mój panie - Joisan odczytała moją myśl. Nie wiem jak ani dlaczego, ale to, co teraz zobaczyliśmy, nie jest realne w tym czasie i miejscu. Jest to widmo... czegoś.
   Ponownie wzdrygnęła się, a ja objąłem ją pragnąc przytulić jak najbliżej, chronić przed wszystkim. Ale nie mam odwagi, pomyślałem gorzko. Nawet siebie nie mogłem obronić przed tym, co wzywało mnie z gór. A to, co widzieliśmy przed chwilą, emanowało z tego samego miejsca. Tego także byłem pewien.
   - Dlaczego nam to pokazano? - zapytałem bardziej przeznaczenia niż jej. Prześladowanie nas przez nowe niebezpieczeństwo było niewyobrażalną niesprawiedliwością. Szczególnie wtedy, gdy stare wydawało się nie do pokonania.
   - Nie wiem. Owa... rzecz przyszła z tamtych gór - Joisan spojrzała na północny wschód. - Być może pomiędzy szczytami i nami istnieje jakieś połączenie, dzięki któremu można przekazywać obrazy tego, co się tam dzieje. Może być to także przyszłość lub ostrzeżenie. Kraina Arvonu kryje wiele tajemnic nie znanych w Krainie Dales. - Przygryzła usta, a ja na dźwięk strachu, jaki drgał w jej głosie, i widoku spokojnej odwagi malującej się na jej twarzy, objąłem mocniej jej ramiona. - Jestem jednak pewna, że to, co zobaczyliśmy tutaj, to nie tylko nierzeczywisty cień. To, co nawiedziło górskie szczyty, gdzieś istnieje.
   Siedzieliśmy tak przez chwilę, ale owej nocy już nic więcej nam nie przeszkodziło. Głowa Joisan z wolna opadła na moje ramię. Zasnęła. Przytuliłem usta do jej miękkich włosów, poczułem zapach ziół, w jakich je ostatnio myła.
   - Joisan... - tyle chciałem jej powiedzieć, a nie mogłem... mogłem tylko szeptać jej imię.
   Kiedy położyłem się z powrotem na posłaniu, obudziła się i chciała usiąść.
   - Zostań - powiedziałem naciągając na nią koc. - Wezmę pierwszą wartę. Śpij, moja pani.
- Dobrze.
   A potem słychać było już tylko jej cichy oddech. Siedziałem tak z mieczem w dłoni patrząc na gwiazdy. Gęste chmury przerzedziły się w długie, potargane, znacznie oddalone od siebie pasma i przez chwilę byłem wdzięczny, że nie musiałem się przynajmniej martwić o deszcz.
   Chciałem pozwolić Joisan spać i nie miałem zamiaru jej budzić na czuwanie, ale po pewnym czasie musiałem wstać i zacząć chodzić po obozowisku, aby ,nie zasnąć. Od dawna nie miałem spokojnej nocy. Dzisiejsza długa droga także mnie wyczerpała. Kiedy stwierdziłem, że zasypiani stojąc, postanowiłem ją obudzić.
   Obudziła się natychmiast pod lekkim dotknięciem. Prawie nie miałem czasu na położenie się na posłaniu i przykrycie, tak szybko ogarnął mnie sen.
   Sen... i marzenia senne. Wezwanie powróciło. We śnie byłem lekki jak puch ostu, szybki niczym myśl - wracałem do gór, od których z takim uporem uciekałem na jawie. Znajdowało się tam to wszystko, co kiedykolwiek miałem i kiedykolwiek pragnąłem, koniec mojej walki... mój dom. Byłem przyciągany, tak jak stal jest przyciągana do magnesu, od razu znałem swój kierunek i cel był tak blisko - blisko...
   W uszach zabrzmiał dźwięk, grzmot, jak gdyby wielkie skrzydła uderzały o moją głowę i ramiona. Ktoś mną gwałtownie potrząsał. - Kerovanie! Obudź się!
  Na wpół przytomny zamrugałem oczyma. Stałem z workiem podróżnym w jednej dłoni i mieczem w drugiej. Joisan zastawiała mi drogę. Nadal trzymała mnie za ramiona.
- Co? - upuściłem worek i schowałem miecz. Świat
zawirował, potem uspokoił się i stwierdziłem, że jestem po drugiej stronie obozowiska i że chciałem iść pod górę w kierunku, z którego wcześniej przyszliśmy. Zew był we mnie niczym skowyczący ból. Poczułem na czole krople potu. Z wielkim wysiłkiem opanowałem się, by nie odepchnąć mojej pani i nie pobiec dalej.
   - Przeszedłeś przez ogień, Kerovanie. - Drobne dłonie trzymające moje ramiona zadrżały, a potem wzmocniły chwyt. Wołałam cię, próbowałam zatrzymać, ale przeszedłeś przez ogień, zanim zdołałam temu zapobiec. Czy jesteś poparzony?
   Zobaczyłem rozrzucone niedopałki drewna i usiadłem na ziemi. Obejrzałem jedno kopyto, ale twarda rogowa substancja nie ucierpiała. Po raz pierwszy powinienem dziękować losowi, że nie miałem takich stóp jak inni ludzie.
   Joisan przyniosła płonącą głownię i podała mi ją do potrzymania. Uklękła i sięgnęła po moją nogę.
- Pokaż.
   - Nie - nigdy nie pozwalałem jej dotykać moich stóp, powodu tak wielu kłopotów. Twarz płonęła mi ze wstydu na samą myśl o tym.
- Nie czas teraz na głupstwa, mój panie. Siedź spokojnie.
   W głosie Joisan brzmiała nuta takiego nakazu, jakiego nigdy wcześniej u niej nie słyszałem -Lord Imgry, Główny Dowódca Armii Krainy Dales, mógłby jej pozazdrościć takiego tonu. Przytrzymałem gałąź, a Joisan obejrzała dokładnie najpierw jedno, a potem drugie kopyto.
- Nie ma żadnych widocznych obrażeń.
    Usiadła naprzeciw mnie. Wrzuciłem głownię z powrotem i rozejrzałem się wokół. Lekki wietrzyk zapowiadał poranek, chociaż ciemności były nadal nieprzeniknione.
    Dobiegł mnie znowu głos Joisan. Nadal tkwiła w nim nuta rozkazu.
    - A teraz, mój panie, myślę, że powinniśmy porozmawiać. Nie zgadzam się na dalsze milczenie i unikanie tematu. Nadszedł czas prawdy.
    Zwilżyłem suche usta. - Chodzi o to, co się dzisiaj zdarzyło? - Co się zdarzyło tej nocy, poprzedniej i przez te wszystkie noce, odkąd weszliśmy do tej krainy, Kerovanie. Co cię tak gnębi?
Przełknąłem ślinę, istniejące dotąd opanowanie zniknęło bez
powrotnie. A potem głosem, którego nie mogłem poznać, opowiedziałem jej o wezwaniu z gór, jak rosło i malało, i o tym, od kogo, jak się obawiałem, pochodziło. Słuchała uważnie, a gdy skończyłem, siedziała zamyślona przez kilka chwil.
Wydawało mi się, że przemówiła po bardzo długim czasie.
    - Nie mogę udawać, że rozumiem wszystko, co się tu wydarzyło. Jest tutaj Moc, ale nie czuję w niej chłodu Cienia. Może to jednak nic nie oznaczać, być może jest on lepiej zamaskowany, niż mogą to wyczuć moje ograniczone umiejętności. - Gdzieś daleko w ciemnościach nocy coś krzyknęło, prawdopodobnie była to sowa. Joisan mówiła dalej. - Ałe wiem jedno. Nie możemy nadal zachowywać się tak, jak dótychczas.
    Serce we mnie zamarło, nagle samo oddychanie stało się bólem. Starałem się mówić spokojnym głosem.
   - Wrócisz więc do Anakue - sama? Nie mogę cię winić, Joisan. Pozwól mi tylko siebie odprowadzić. Te ziemie są niebezpieczne, a ja...
Jej słowa były niczym cięcie mieczem.
   - Zawsze mi nie dowierzasz, Kerovanie. Co mam uczynić, abyś uwierzył? Nie pragnę innego towarzystwa - pragnę tylko ciebie. Nie, ja tylko powiedziałam, że musisz zwalczyć swój strach przed Mocą i korzystać z niej, a także pozwolić, abym ciebie chroniła w miarę moich możliwości. Będzie to przedsięwzięcie większe od wszelkich innych, jakie do tej pory spełniałam, i nie mogę być pewna sukcesu. Ale wiem, że muszę spróbować, i ty musisz mi w tym pomóc.
   Ulga, że Joisan nie chce ode mnie odejść, była tak wielka, że wewnętrzna nieufność do czarów była w tym momencie czymś nieważnym.
   - Dobrze więc, dziękuję ci za twoją pomoc, pani. I odetchnąłem głęboko - co mogę zrobić?... - Chociaż nic więcej nie powiedziałem, musiała wiedzieć, o co mi chodziło.
   Joisan układała zioła w woreczku, szukając tych, które będą jej potrzebne, mnie wysłała z płonącą głownią do pobliskiego lasku. - Poszukaj jesionu, Kerovanie. Gdybyś go nie znalazł, po
szukaj leszczyny. Muszę mieć dobrą różdżkę poświęconą przy księżycu. - Spojrzała w niebo i zmarszczyła się. - Pospiesz się, księżyc już prawie zachodzi.
  Zarośla były mokre od rosy, zarośnięte niskimi krzakami, gąszcz, w którym potykałem się i który przeklinałem, brnąc przez niego z wysoko uniesionym łuczywem. W końcu zobaczyłem wąskie liście i szarawą korę poszukiwanego drzewa i zawołałem Joisan.
Przyszła niosąc coś w ręku.
- Czy ułamać ci gałąź? - zapytałem.
   - Nie, muszę to zrobić sama. - Podeszła i kładąc rękę na korze powiedziała cicho: - Dobre drzewo, usłysz moją prośbę. Wolno, z powodu gęstych, otaczających drzewo zarośli, trzy
krotnie obeszła jesion w lewą stronę, recytując przy tym cicho: - Drzewo jesionu. Dobre drzewo, daruj mi gałąź, bym mogła tego, kogo kocham, bronić z twą pomocą. Dobrze wykorzystam twój dar w służbie Światłości. Moje dzięki będą z Tobą zawsze. O wielkie, wspaniałe drzewo.
Skończyła, uklękła i odgarnęła ziemię nad korzeniami.
   - Niech moja ofiara zasili twoją ziemię, abyś wzrastało ciągle silniejsze i wyższe.
   Pochyliłem się i zobaczyłem, co zakopywała - był to kawałek chleba podróżnego.
   - Nie można go przyjąć, nie dając czegoś w zamian z własnej woli - wyszeptała, zanim zdążyłem zapytać.
   Joisan stanęła na palcach i wyciągnęła rękę do jednej z krótkich dolnych gałęzi. Złamanie było czyste, bez wiszących pasm kory zupełnie, jak gdyby w odpowiedzi na jej prośbę drzewo z ochotą oddało część siebie.
    W drodze do obozowiska Joisan odarła gałąź z kory. Patrzyłem, jak dokładnie rozcierała na ostrych kamieniach szczypty różnorodnych ziół, a potem używała je do oczyszczenia gałęzi. Następnie zebrała odartą korę, zwinęła i położyła na płaskim kamieniu, dodając do niej jeszcze trochę ziół.
    - Dzięgiel, korzeń waleriany, koniczyna i werbena - głośno wymieniała nazwę każdego wyjmowanego ziela - to zioła chroniące.
    Wymieszała garść ziół, następnie wżięła w dłonie i wrzuciła do przygasającego ogniska. Potem uklękła i przesunęła gałęzią jesionu siedmiokrotnie przez dym, recytując przy tym w języku, którego nie rozpoznałem. Następnie wstała, dotknęła końcem gałęzi ziemi,
po czym pokropiła kilkoma kroplami wody z manierki. Trzymając gałąź w świetle księżyca zaczęła recytować.
   - O różdżko jesionowa, uświęcam ciebie dla mnie. Przez cnoty ziemi, powietrza, ognia i wody napełnij się Mocą i pozwól, aby była to Moc Światłości. - Spojrzała w górę i uniosła obie ręce wraz z różdżką nad głową. - Gunnoro, Pani Księżycowa, wspomagaj i podtrzymuj mnie w tym, co teraz robię. Niech się zawsze dzieje Twoja wola.
   Pozostała bez ruchu przez chwilę, a następnie odwróciła się do mnie i powiedziała.
- Musimy się umyć przed rozpoczęciem.
   Poszedłem za nią do strumienia, który w słabym świetle pochodni był tak niewidoczny, że prawie do niego wpadłem. Joisan uklękła, obmyła ręce i twarz. Na jej skinienie zrobiłem podobnie.
   Górska woda była tak zimna, że zacząłem szczękać zębami. W głosie mojej pani zabrzmiało rozbawienie:
   - Według prawa oboje powinniśmy się wykąpać, Kerovanie. Ciesz się, że nie kazałam ci wejść całemu i stać nago podczas rytuału!
   Kiedy skończyłem, otworzyła małą ampułkę i po namaszczeniu siebie jej zawartością dotknęła pachnącym olejkiem także mojego czoła i nadgarstków.
- Rozmaryn - to dla ochrony.
   Wróciliśmy do worków podróżnych. Joisan przyjrzała mi się krytycznie w świetle płonącego łuczywa.
- Odłóż miecz i nóż, Kerovanie.
   Szybkim ruchem rozplotła włosy i rozsypała na ramionach. Odpiąłem pas z mieczem i wyjąłem z pochwy nóż, czułem się tak nagi, jak gdyby kazała mi się zupełnie rozebrać.
- Czy masz przy sobie jeszcze coś stalowego lub metalowego? Dotknąłem rękoma klamry pasa od moich skórzanych spodni. - To także - nakazała.
  - Miejmy nadzieję - powiedziałem ponuro, czyniąc jak powiedziała - że nie napadną na nas rozbójnicy ani dzikie zwierzęta. Będę pięknie wyglądał próbując jedną ręką znaleźć miecz, a drugą usiłując utrzymać w górze spodnie!
  Joisan układała jednak właśnie różdżkę i nie zwróciła uwagi na moje słowa.
- Chodź tutaj, mój panie, gdzie teren jest mniej zarośnięty. Stanąłem na wskazanym miejscu i patrzyłem, jak wyjmuje
z woreczka więcej ziół, szpulkę nici i kilka świec. Ustawiła je na środku niewielkiej polanki, a następnie narysowała różdżką koło wokół nas.
   - Nie wychodź poza koło przed zakończeniem rytuału, Kerovanie. Gdybyś tak uczynił, mogłoby dojść do wielkiego nieszczęścia.
   W słabym blasku ognia zobaczyłem, że świec było trzy i że były czerwone. Moja pani ustawiła je w różnych odległościach od granicy koła, rozsypując po drodze zioła. Na koniec płonącą gałązką z ogniska zapaliła świece. Ruchy miała szybkie i pewne, przeczące niepewności, o jakiej wcześniej wspominała.
Na koniec podeszła do mnie z wyciągniętą ręką.
   - Będę potrzebowała twojej siły, mój panie. Mocy, która jest w tobie. - Chciałem głośno zaprotestować, ale potrząsnęła głową. - Oboje wiemy, że nosisz w sobie Moc, chociaż trzymasz ją w ukryciu. Potrzebujemy jej teraz.
   Wziąłem głęboki oddech i przyjąłem jej dłoń. Joisan zamknęła oczy, potem pochyliła się i dotknęła leżącej przed nią różdżki. Prawie natychmiast różdżka poruszyła się i zaczęła rysować w miękkim pyle - wyglądało to tak, jak gdyby sama wybierała powstający wzór, a Joisan nie miała w tym najmniejszego udziału. W ciągu kilku chwil pojawiła się kula, a potem po obu jej stronach ujrzałem rozpostarte skrzydła..
   Joisan otworzyła oczy, popatrzyła na narysowany na ziemi symbol i szybko wciągnęła oddech.
- Czy nie to właśnie chciałaś narysować? - zapytałem.
   - Nie. Myślałam o pentagramie *... najczęstszym znaku do wzbudzenia Mocy. Ale to... - popatrzyła na symbol. W blasku ogniska zobaczyłem, jak zmarszczyła brwi.
- Co wiesz o tym symbolu?
   Walczyłem ze sobą, aby nie okazać strachu. Czy było to coś z Ciemności, coś, co chciało mnie przejąć, tak jak się tego obawiałem od samego początku.
   * Pentagram - figura symboliczna, pięciokąt foremny w kształcie gwiazdy (przyp. tłum.).
   - Już kiedyś go widziałam. Wiem, że to symbol Światłości. Jednak symbol, który widziałam, miał całkowicie rozłożone skrzydła, a te są na wpół rozpostarte.
- Dlaczego przyjął taki kształt?
   - Nie wiem... chyba że bez twojej wiedzy, Kerovanie, miała w tym udział twoja Moc.
   Zacząłem zaprzeczać, ale potrząsnęła głową. - To nie jest coś, czego mógłbyś być świadomy, mój panie. - Spojrzała jeszcze raz na symbol i skinęła głową. - Każdy fragment czarów tworzy się sam. Ten należy do Światłości i być może posłuży lepiej.
   Trzymając przed sobą różdżkę, zaczęła znowu recytować. Jej głos nasilał się wraz z rytmiczną intonacją pieśni. Słuchałem uważnie, ale nie mogłem rozróżnić słów.
   Poczułem mrowienie pomiędzy naszymi dłońmi, dreszcze, które przesuwały się wzdłuż dłoni, a potem wzdłuż nadgarstka i ramienia. Tam gdzie przeszedł, ciało stawało się nieczułe, jak gdybym zbyt długo znajdował się w jednej pozycji. Mrowienie trwało nadal. Patrząc na rękę prawie widziałem, jak siła wychodzi z mojego ciała i przepływa przez Joisan. Jej pieśń stawała się coraz głośniejsza, coraz bardziej władcza.
   Z wysiłkiem podniosłem wzrok i rozejrzałem się. Płomienie świec przestały drżeć na lekkim wietrze. Paliły się prosto i były jaśniejsze. Podczas gdy wokół nas...
   Zamrugałem powiekami i nie ruszyłem się z miejsca tylko pod wpływem ostrzegającego nacisku dłoni Joisan.
   Wokół nas powietrze delikatnie błyszczało. Było to niebieskozielone światło, które wydobywało się z koła narysowanego przez moją panią. Wznosiło się wyżej z każdym moim oddechem. Przez moment patrzyłem poprzez ścianę światła, które chwilę później było wysoko nad moją głową, odgradzając nas od wszystkiego delikatną promieniującą mgiełką.
Z zadumania wyrwał mnie głos Joisan.
  - Niech to, co dziś stworzyłam, chroni i broni mego pana w dzień i w nocy, tak długo jak będzie potrzebne.
   Powoli światło zaczęło blednąć. Joisan patrzyła, jak znika, a potem odwróciła się do mnie.
- Jak się czujesz, mój panie?
Tak bardzo zaangażowałem się w obrządek, że zapomniałem,
czym został spowodowany. Odwróciłem się i popatrzyłem tam, gdzie znajdowały się wzywające mnie szczyty.
  Nic... pustka, tylko świadomość, skąd brał się zew. Nie było już bezpośredniego przyciągania.
  - Zniknęło - odwróciłem się do Joisan i z ulgą złapałem ją za ramiona. - Zniknęło, Joisan! - Przyciągnąłem ją do siebie i uścisnąłem w uniesieniu. - Silne czary dzisiaj stworzyłaś, moja żono, moja pani! Nigdy nie myślałem, że możesz takie wezwać.
Podniosła głowę, jej oczy błyszczały w świetle księżyca.
   - Gdybyś nie wspomógł mnie swą siłą, nigdy by się nie udało, Kerovanie. Jakże się cieszę, że jesteś w końcu wolny.
   Jej usta były miękkie, żyły pod moim dotknięciem, gdy ją całowałem. Odsunąłem się i pomyślałem, że już dawno nie byliśmy jednością. Ale teraz już nas nic nie rozdziela. Westchnęła głęboko i bezwładnie osunęła się w moich ramionach.
   Przerażony podniosłem ją i zaniosłem na posłanie. Kiedy ją kładłem, otworzyła oczy i głosem tak cichym, jak gdyby była bardzo daleko, a nie o parę centymetrów ode mnie, powiedziała:
- Wzywanie i władanie Mocą... to bardzo ciężka pxaca. - Czy wszystko w porządku? - zapytałem.
Zamknęła oczy. - Muszę... odpocząć. Zasnąć...
   Patrzyłem na nią z niepokojem, ale stwierdziłem, że naprawdę usnęła. Przykryłem ją kocem i usiadłem obok. Patrzyłem, jak zachodzi księżyc, a na wschodzie, w oczekiwaniu prawdziwego brzasku, delikatnie różowieje niebo.
   Joisan obudziła się późnym rankiem. Wyruszyliśmy po pospiesznym śniadaniu. Czułem się taki lekki i wolny, nie musiałem już walczyć z wezwaniem z gór. Ciągnące się przed nami zbocze było najmniej ważną ze wszelkich przeszkód.
   Nadal trzymając się kierunku południowego i zachodniego przeszliśmy przez wzgórza i późnym popołudniem zeszliśmy na ogromną trawiastą równinę, rozciągającą się tak daleko, jak tylko można było sięgnąć wzrokiem.
   Nie było żadnych ścieżek, dróg, najmniejszych śladów ludzi, którzy mogliby równinę zamieszkiwać - tylko oznaki życia dzikiej zwierzyny.
Zatrzymaliśmy się na odpoczynek. Właśnie dzieliliśmy się
suszonymi owocami Mądrej Kobiety, gdy usłyszeliśmy cichy dźwięk. Joisan rozejrzała się wokół.
- Co to było?
Stałem już i patrzyłem na zachód.
- Nie wiem. To w tamtym kierunku - wskazałem. - Kerovanie, to brzmiało, jakby ktoś cierpiał w bólu. Zarzuciliśmy worki podróżne i skierowaliśmy się w kierunku
linii drzew i gęściejszych zarośli, oznaczających pobliski strumień lub rzekę. W połowie drogi znowu usłyszeliśmy dźwięk. Tym razem był wyraźniejszy. Joisan zaczęła biec.
   Zawołałem, żeby uważała, i pobiegłem za nią. Była daleko w przodzie i dogoniłem ją dopiero po pewnym czasie. Prawie na nią wpadłem, gdyż zatrzymała się patrząc uważnie na leżący przed nią na ziemi ciemny kształt.
   Na boku ze wzdętym brzuchem leżał koń. Był tak nieruchomy, iż przez chwilę myślałem, że zdechł. Później błyszczące od potu boki drgnęły, a nogi znowu wierzgnęły.
   - To klacz - powiedziała Joisan idąc dalej. - Wygląda, że będzie rodziła.
   Podeszliśmy bliżej. Joisan miała rację. Klacz nńała bóle porodowe i problemy. Jeżeli wszystko przebiega normalnie, konie źrebią się bardzo szybko. Patrząc jednak na porozrywaną darninę, zorientowałem się, że musiała walczyć już od pewnego czasu. Była czarnej maści, prawdziwy karosz (co jest rzadkością u koni), mała piękna głowa wskazywała, że było to cenne, pełnokrwiste zwierzę.
   Moja pani uklękła przy głowie. - Biedna dziewczynka, pozwolisz mi pomóc? - Ogromne, ciemne, pełne bólu oczy klaczy otworzyły się, gdy Joisan pogłaskała jej chrapy i szyję. Spokojnie, spokojnie. Kerovanie - spojrzała w górę - zostań z przodu, a ja zobaczę, jak leży źrebię. Nie możemy tracić czasu.
   Uspokajając konia, patrzyłem, jak Joisan podwinęła rękaw i szybko sprawdziła ułożenie płodu.
  - Podwinęła się jedna z przednich nóg źrebaka i nie mogę jej uwolnić.
  Klacz szarpnęła się, mocno przycisnąłem jej łeb do ziemi. Joisan podeszła do mnie wyciągając amulet, .który miała pod pancerzem.
- Zaśpiewam jej pieśń, dzięki której zapomni o bólu. Moźe
mi się uda. Ty musisz spróbować uwolnić źrebię, masz długie ręce i jesteś silniejszy. Czy już kiedyś robiłeś coś podobnego?
  - Jako chłopiec chodziłem z Mądrym Riwalem, on opiekował się zwierzętami rolnymi. Razy czy dwa widziałem, jak coś takiego robił.
   - Nawet niewielka znajomość musi wystarczyć. Wsuń dłoń w kierunku brzucha i znajdź przednią nogę. Podciągnij ją tak, żeby leżała obok drugiej.
   Ściągnąłem pancerz i rozebrałem się do pasa. Joisan zaczęła śpiewać. Kiedy klacz zamknęła oczy, skinęła na mnie.
   Był to trudny wyczyn, musiałem prawie leżeć twarzą na ziemi. Każdy skurcz porodowy gniótł moją rękę, ale powoli posuwałem się podczas każdej przerwy pomiędzy nimi i w końcu dotarłem do przeszkadzającej w porodzie nogi źrebaka. Przesunąłem ją w kierunku kanału rodnego i pociągnąłem, czując na wierzchu mojej dłoni dotyk chrap źrebięcia.
   Klacz jęknęła, zadrżała i źrebię wysunęło się nagle, nadal okryte błoną porodową. Joisan uśmiechnęła się do mnie.
   - Bardzo dobrze, mój panie. Częściej będę cię zapraszała jako położną.
   Rozerwałem białe przezroczyste błony płodowe i zacząłem masować źrebakowi żebra. Wziął głęboki, przerywany oddech. Klacz wstała i pozbyła się łożyska. Zajęty źrebięciem, usłyszałem okrzyk Joisan, gdy klacz położyła się znowu.
- Kerovanie, ona...
   Klacz odetchnęła głęboko i oźrebiła się ponownie! Odsunąłem pierwszego źrebaka i razem z Joisan zajęliśmy się drugim, który był o wiele mniejszy, chociaż oba były źrebicami o szarej sierści z ciemniejszymi grzywami, ogonami i nogami. Wkrótce klacz stanęła ponownie i wydaliła drugie łożysko. Joisan także nią się zaopiekowała. Przyniosła wodę ze strumienia i dodała do niej wzmacniające lekarstwo.
   Trochę później, rżąc cicho, klacz trąciła pyskiem większe ze źrebiąt, polizała je, a potem popchnęła łagodnie, tak aby stanęło na swoich niestabilnych nóżkach i zaczęło ssać. Kiedy podniosło się drugie źrebię, klacz położyła po sobie uszy i odpędziła je gryząc złośliwie.
- Bałem się, że tak właśnie się stanie - zmarszczyłem brwi
patrząc na odepchniętą klaczkę. - Kiedy rodzą się bliźnięta, zazwyczaj klacz odrzuca jedno - to słabsze i mniejsze.
   - Ale... - Joisan pogłaskała maleńką sierotkę a-- jeżeli nie zostanie wkrótce nakarmiona, to umrze...
   - Możemy spróbować wydoić klacz - powiedziałem, wiedząc, że czasami, ale tylko czasami można było w ten sposób uratować odrzucone małe.
   - Co pół godziny? - Joisan przygryzła wargę i obronnym ruchem otoczyła ramieniem szyję źrebięcia. - I przez ile dni... tygodni? Mamy niewielkie zapasy, Kerovanie.
   - Wiem... Może znajdą się właściciele klaczy. Mogą być lepiej przygotowani do opieki nad źrebakiem. Jeżeli nie... - Wyjąłem nóż i spojrzałem na krwawe odbicie promieni zachodzącego słońca w jego ostrzu. - Chyba będzie lepiej jednym cięciem zakończyć jego życie, niż być zmuszonym pozostawić go w cierpieniu.
   Joisan pokręciła głową. Spojrzała na mnie z powagą. - Nie rozumiesz, mój panie. Jestem tą, która leczy, przysięgłam uprawiać moją Sztukę dla wszystkich, którzy tego potrzebują. Muszę zrobić wszystko, aby uratować to źrebię; nawet jeżeli będzie to oznaczało konieczność pozostania tutaj..
   Popatrzyłem na nią, a potem na góry, których nie mogłem już dojrzeć, ale które nadal na mnie oczekiwały.
Bezpieczeństwo Joisan - jak długo mogła przetrwać?
  - A co się stanie, jeżeli twoje zaklęcie się nie utrzyma? Moje wybawienie polega na oddaleniu się od tych gór...
  - Wiem - spojrzała na mnie. - Nie mogę jednak pozwolić, aby zginęła! Kerovanie, ja składałam przysięgę uleczania. Okrzyk Joisan był tak gwałtowny, że źrebiątko drgnęło.
  - Ale... - wykonałem bezsilny gest, a potem pogłaskałem poskręcaną grzywę. - Wiem, że to trudne, lecz nie widzę innego rozwiązania jak odejść bez ciebie.
Rozdział 3
Joisan

- Musi być jakiś sposób! - Z rozpaczą spojrzałam na czarną klacz spokojnie liżącą swoje pierwsze źrebię, podczas gdy moje ręce gładziły pysk jej drugiego dziecka. Źrebię złapało mnie za palec bezzębnymi dziąsłami i spróbowało ssać.
   Popatrzyłam w bursztynowe oczy Kerovana. Zniknęło chłodne oddalenie, które było w nich, gdy walczył z wezwaniem z gór. Zamiast tego widoczny był taki smutek, że szybko położyłam na jego ramieniu pocieszającą dłoń.
  Wiedziałam, że zawsze czuł się bliższy zwierzętom niż własnej rasie, gdyż zwierzęta nie oceniają wyglądu, ale to, co jest w głębi duszy. Nieszczęście źrebięcia bardzo go poruszyło.
  Te bursztynowe oczy... przyciągały mnie, ich złoty kolor obudził we mnie pomysł... bursztyn...
  Podniosłam rękę do amuletu Zwyie i mocno zacisnęłam dłoń na dojrzałym, bursztynowym, oplecionym winoroślą snopie zboża. Gunnora!
Odwróciłam się w kierunku klaczy.
  - Ker ovanie, musimy to maleństwo skropić mlekiem klaczy. Wyciśnij trochę na rękę, a potem potrzyj źrebaka.
  Zawahał się, jak gdyby wątpił w słuszność pomysłu, ale spełnił moją prośbę bez najmniejszego sprzeciwu. Odeszłam trochę na bok, tak aby widzieć klacz, oba leżące teraz źrebaki i mego pana. Kierujące się na spoczynek słońce przygasło lekko i niebo stało się bursztynowe niczym mój wisior. Nad głową widziałam niewyraźny biały dysk księżyca. Zamknęłam oczy i uniosłam twarz do cienia księżyca, wyobrażając sobie Gunnorę tak, jak jest zawsze
opisywana (chociaż nikt jej nie widział oczyma ciała, jako że od wieków była prawdziwym duchem).
  Kobieta... dojrzałe ciało, szczupła talia, ciemne włosy i oczy, ubrana w płaszcz w kolorze bursztynu, na szyi amulet podobny do mojego... Skoncentrowałam się na tej wizji, trzymałam się jej z całą mocą, jaką mogłam przywołać. Mówiłam w myślach zwroty nie uformowane, ale płynące z głębi serca.
  Gunnoro... ty, która troskasz się o kobiety, nasza podporo w chwili bólu i strachu... ty, która zasilasz zasiane ziarno, która pomagasz dojrzewać plonom... proszę Cię o pomoc, o wzbudzenie i umocnienie uczuć matczynych, tak aby nie zginął potrzebujący. Niech się zawsze dzieje Twa wola...
  Przez ehwiię liczoną uderzeniami serca widziałam przed sobą postać Gunnory, chciałam jej dosięgnąć... dotknąć.
  Na piersiach poczułam ciepło płynące z głębi ciała. Te ciemne oczy nie były już oczyma kobiety, którą sobie wyobraziłam, lecz prawdziwe, żywe. Przez długą chwilę patrzyły w moje oczy.
  Kontakt zniknął, a ciepło, które było prawie gorącem, nagle złagodniało. Zamrugałam powiekami i spojrzałam wokół. Znowu czułam drapiącą moje łydki ostrą trawę, a po chwili łagodny oddech wiatru na policzku.
  Kerovan patrzył się na mnie, jego wzrok był skierowany na amulet. Ja także spojrzałam i zobaczyłam, jak pulsuje w rytm uderzeń mojej krwi.
Oblizał nerwowo usta. - Joisan!
  - Tak - odpowiedziałam. Co zobaczył przed chwilą, żeby tak na mnie patrzeć?
  - Przez chwilę wydawało mi się... - Potrząsnął głową i długimi palcami odsunął z czoła ciemne, niesforne loki (hełm odłożył bowiem wraz z puklerzem). - Zupełnie, jak gdyby przez chwilę stał tutaj ktoś jeszcze. Tylko przez sekundę - zbyt krótko, aby się upewnić.
  Czarna klacz prychnęła gardłowo. Pochyliła głowę i stanęła nos w nos z odrzuconym źrebięciem. Wstrzymałam oddech, klacz zaczęła lizać swoje drugie dziecko. Na niestabilnych, patykowatych nóżkach źrebiątko podeszło do boku matki i zaczęło chciwie ssać, machając przy tym miotełkowatym ogonkiem.
  - Dziękuję - wyszeptałam, czując ten absurdalny ucisk w gardle, taki sam, jaki czułam patrząc na Utię i Acara. - Niech więc zawsze będzie Twa wola...
   Kerovan objął mnie i przez chwilę tak staliśmy - potem ucisk zwiększył się nagle, aż wciągnęłam z bólu oddech.
  - Co, Kerovanie? - Teraz ja także słyszałam. Grzmiący tętent kopyt.
   Mój pan nadal nie okryty pancerzem odwrócił się i sięgnął po miecz, ustawił się pomiędzy mną i nadjeżdżającymi. Serce biło mi teraz ze strachu, zacisnęłam palce na ostrzu mojego miecza i na wpół wyciągnęłam go z pochwy. Twarde niczym stal palce złapały moje ramię i unieruchomiły.
- Nie, Joisan, jest ich zbyt wielu.
   Wszystko we mnie krzyczało, aby użyć broni. Przełknęłam ślinę i jednak schowałam miecz. Kerovan miał rację, musiałam to przyznać. Podziwiałam też jego mądrość i opanowanie, gdy powoli wsunął kciuk za pas i na pozór spokojnie czekał.
   W miarę zbliżania się naliczyłam dwudziestu jeźdźców. Wszyscy dosiadali rumaków tej samej rasy co klacz za nami, chociaż miały one maści od szarej aż do biało nakrapianej kasztanowej. Jeźdźcy byli równie barwni.
   Przystanęli przed nami w milczeniu. Ze zdumieniem stwierdziłam, że wśród jeźdźców byli mężczyźni i kobiety. Wszyscy jednakowo ubrani w lniane bluzy o szerokich rękawach, ozdobione barwnymi haftami. Spodnie mieli także lniane, utkane z surowego dzikiego lnu, wsunięte w wysokie, miękkie, sznurowane barwionymi rzemieniami buty. Niektórzy mieli narzucone wspaniałe, wzorzyste koce, z dziurą na głowę, co dawało efekt luźnej opończy.
   Wszyscy należeli do tej samej rasy - ciemnoskórzy, o ciemnych włosach i oczach, o wystających kościach policzkowych i orlich nosach. Większość miała zaplecione warkocze, kobiety wplotły we włosy kolorowe rzemienie. W promieniach zachodzącego słońca krwawo, błękitnie i ogniście zielono błyszczały miedziane naszyjniki wysadzane nie oszlifowanymi kamieniami.
   Każdy jeździec miał niebezpiecznie zakrzywioną krótką włócznię.
  Po chwili wahania przywódca, krzepki wąsaty mężczyzna w średnim wieku, stuknął piętami boki wierzchowca i podjechał do mego pana. Wspólny język Krainy Arvonu brzmiał w jego ustach ostro i z dziwnym akcentem.
  - W jaki sposób tutaj przyszliście? I po co? Czy śnicie o kradzieży koni? - Zakręcił krótkimi palcami i nagle skierował w naszym kierunku włócznię. - Wiedzcie, że ludzie Kioga nie lubią takich jak wy.
Kerovan potrząsnął głową zaprzeczająco.
  - Nie kradliśmy konia, nieśliśmy pomoc klaczy... i to cennej, sądząc z wyglądu.
Przywódca pokazał zęby w twardym uśmiechu.
  - To ty tak mówisz, cudzoziemcze, i każdy tutaj przyłapany tak właśnie by powiedział. Ale Briata nigdy nie oddalała się tak daleko od stada, nawet wtedy, kiedy się źrebiła, o ile...
  - Obred, spójrz! - Jego słowa przerwał krzyk. Zaskoczona, spojrzałam, o co chodzi. Młoda kobieta, z wplecionymi w długie warkocze czerwonymi i złotymi sznurami, patrzyła szeroko rozwartymi oczyma i wskazywała... na mnie...
   Zdumiona spojrzałam za siebie, zastanawiając się, co spowodowało ów okrzyk. Z grupy jeźdźców dobiegły mnie szepty i posapywanie.
   Przywódca, Obred, dotknął nagle dłonią czoła, kłaniając się tak nisko, że wąsami prawie dotknął grzywy swojego rumaka.
   - Wybacz, Cera. Nie wiedziałem, kim jesteś. Proszę, wybacz. Mądra.
   Mój pan także patrzył się na mnie. Wzrok miał utkwiony na moim pancerzu. Spojrzałam na bursztyn.
   Amulet Gunnory już tak nie błyszczał, ale w promieniach zachodzącego słońca bursztynowy blask rósł i malał w rytm uderzeń mego serca. Wzięłam drżący oddech. Kerovan skinąwszy lekko głową nawiązał ze mną kontakt myślowy, wiedziałam więc, że w pełni zgadza się z moją oceną odwróconego już od nas niebezpieczeństwa.
   Zwilżyłam suche usta i przemówiłam, z wysiłkiem hamując drżenie głosu.
- Dzięki woli Gunnory udało się nam pomóc Briacie, ale
zarówno ona, jak i jej źrebięta potrzebują opieki. Mój pan i ja pozostawimy je teraz wam, a sami ruszymy w swoją drogę.
  - Źrebięta? Dwa? - Oczy Obreda przeszukały wysoką trawę i zatrzymały się na wyciągniętej we śnie większej źrebicy. To prawdziwy cud, Cera! Bliźniaki i oba żywe! Czy Briata oba zaakceptowała?
   - Tak, dzięki mojej pani. - W głosie Kerovana była duma tak wielka, że oblałam się rumieńcem.
   Odwróciłam się po worek podróżny, a Kerovan założył ubranie i pancerz. Obred zsiadł z konia potrząsając głową.
   - Nie odejdziesz, Cera, nie możesz, zanim nie dasz nam szansy, abyśmy mogli ci podziękować. Briata jest Klaczą Przywódcą, bez niej nasze stada straciłyby drogę. Ludzie Kioga potrafią docenić takie przysługi, a ta jest bezcenna. Postaramy się odwdzięczyć.
   Kerovan zawahał się patrząc na niższego mężczyznę, najwyraźniej zastanawiał się, czy przyjąć ofiarowywaną pomoc. Przywódca Kiogów wyciągnął zza pasa sztylet i podał go mojemu panu.
   - Przysięgam na nóż, że ty i twoja pani zasłużyliście na to, aby warn udzielić pomocy. Mamy tylko nadzieję, że pozostaniecie wystarczająco długo, abyśmy mogli zwrócić chociaż część tego długu.
   Nastąpił szybki myślowy kontakt z Kerovanem, mimo że jego wzrok nawet na chwilę nie oderwał się od twarzy starszego mężczyzny.
Czy godzisz się, pani? Wydaje mi się, że mówi prawdę"... ,,Też mi się tak wydaje" odpowiedziałam.
   Kerovan skinął głową, a następnie klasnął w dłonie i podniósł w górę prawą rękę w geście pozdrowienia wojowników. - Pozdrowienie dla Domu. Wdzięczność za przywitanie przy bramie. Dziękujemy ci, Obredzie.
   Nieco później odjeżdżaliśmy od Briaty i jej źrebiąt na dwóch koniach Kiogów. Dwóch ludzi Kioga, których rumaków teraz dosiadaliśmy, pozostało z Klaczą Przywódcą, by opiekować się nią do jutra, gdy ona i jej źrebaki będą mogły podróżować.
   Słońce rozpuściło się za zachodnim horyzontem w purpurowozłotej powodzi światła, która fioletem zabarwiła dolną warstwę chmur. Obred nadał szybkie tempo mknącej przez płaską równinę
kawalkadzie. Byłam zadowolona, że ogier, na którym jechałam, miał równy i. gładki krok, nie jeździłam konno od czasów opuszczenia High Hallack. Wkrótce w przyzwyczajonych tylko do chodzenia mięśniach zaczęłam odczuwać rwący ból. Miałam nadzieję, że siedziba Kiogów nie znajdowała się zbyt daleko.
   - Po wczorajszym marszu stwierdziłem, że się rozhartowałem. - Odwróciłam się i zobaczyłam ponury grymas Kerovana. - Dzisiaj jestem tego pewien!
Roześmiałam się.
   - Myślałam dokładnie to samo, mój panie. Jednak w porównaniu z rumakami z High Hallack powinniśmy być szczęśliwi, że siedzimy na takich koniach.
   - Są piękne - zgodził się Kerovan przeciągając dłoń po błyszczącej szyi konia. - Pełne ognia, wrażliwe na wodze i dotyk nogi, a jednak łagodne i spokojne.
   - Nasze konie są naszym życiem, a my ich - powiedział Obred odwracając się w siodle. W zapadającym mroku jego twarz była tylko niewyraźną, jaśniejszą plamą.
   - Ludzie Kioga nie istnieliby, gdyby nie szybkość i mądrość naszych rumaków. Dawno temu wyprowadziły nas ze śmierci i zniszczenia do nowego życia, każdy mężczyzna i kobieta jechał na swoim Wybranym, nie mając nic nad to, co mógł unieść koń. Naszym znakiem jest Klacz. - Wskazał dłonią na niebo na południu, gdzie zaczęły się pojawiać pierwsze gwiazdy. - Na wiosnę biegną za nią jej Bliźnięta.
   Ściągnął wodze koniowi i zniżając głos tak, aby dotarł tylko do naszych uszu, powiedział:
   - Jest powiedziane, że gdy Klacz z Bliźniętami zejdą na ziemię, ludzie Kioga przestaną wędrować - znajdą swój prawdziwy dom.
   Pomyślałam o dziwnej Bramie, przez którą przeszliśmy trzy lata temu, by znaleźć się w Krainie Arvonu. Ciekawe, czy nowe życie" Obreda tego dotyczyło. Ich odmienność od ludzi, jakich do tej pory tutą] spotykaliśmy, wskazywała, że nie należeli do tej krainy. Jego opowieść wyjaśniała także natychmiastowe zaakceptowanie mego pana i mnie po zobaczeniu bliźniaczych źrebiąt. Z niepokojem i nadzieją myślałam o tym, czy prawdziwy dom", o którym mówili, nie był czymś, co miało się pojawić znikąd...
chociaż mogłam zrozumieć ich tęsknotę za własnym miejscem i końcem wędrowania.
  Zwalnialiśmy w miarę zapadających ciemności. Puściłam wodze i pozwoliłam koniowi wybierać drogę, wierzyłam w jego, o wiele bardziej wyczulony od mojego, nocny instynkt.
  Kilkakrotnie widziałam, jak Obred jechał naprzód i cicho rozmawiał z przewodnikiem - młodą kobietą, która na mnie wskazała. Domyśliłam się, że w poszukiwaniu Klaczy Przywódcy Kiogowie oddalili się daleko od swoich pastwisk. Ponownie poczułam niepokój. Obred miał rację, kiedy powiedział, że Briata oddaliła się zbyt daleko, nawet w celu oźrebienia. Zupełnie jak gdyby została uprowadzona... a myją znaleźliśmy.
  Zadrżałam. Już raz przedtem mój pan i ja zostaliśmy tak pokierowani, zagonieni (jak się wydawało) w przypadkowych okolicznościach do konfrontacji pomiędzy Ciemnością i Światłością. Spojrzałam na Kerovana. Czy jego obawy mogły się okazać prawdziwe? Czy był to Galkur chcący odzyskać to, co uważał za swoją własność?
  Zbliżaliśmy się do kępy drzew, srebrzyście połyskujących w poświacie księżyca. Zobaczyłam, jak przez środek lasu biegnie prosta, pusta droga. Dzieliła zarośla na pół niczym gigantyczny cios miecza. Droga błyszczała jak połyskująca rzeka. Z oddali dobiegał lekko przytłumiony krzyk nocnych ptaków. Obred skręcił konie w kierunku przejścia, a' ja skierowałam się za nim, czując w sercu nagłą lekkość.
Noc rozdarł krzyk: - Obredzie, stój!
  ~Iój ogier spłoszył się i skoczył, gdy Kerovan poganiając piętami swoją klacz zmusił ją do wysforowania się na czoło grupy i ustawił w poprzek drogi. Jego rysy były rozświetlone błękitnozieloną poświatą wydobywającą się z zawsze noszonej przez niego bransolety ludzi Starej Rasy.
  - Stójcie! Niech ci, którzy szanują swoją duszę, nie wchodzą na ścieżkę. - Odwrócił się na siodle patrząc na nas. - Spójrzcie! Popatrzyłem na drogę przez światło mojej bransolety! Przyjrzyjcie się dobrze!
  Mrużąc oczy popatrzyłam na prostą jak strzała drogę. Spojrzałam na nią przez prawdomówny blask bransolety mego pana, widziałam wzrokiem wolnym od omamienia i czaru. Teraz
droga wyglądała jak fosforyzujące szkliwo położone na cuchnącej Ciemności, była niczym błysk rozkładu na wiekowej zgniliźnie.
  Usłyszałam odgłos wymiotowania i zobaczyłam, jak Obred pochyla się z dala od wierzchowca. Teraz i ja także czułam smród, który zdradzał miejsce Zacienione. Walcząc z mdłościami odwróciłam się od ohydnej pułapki.
    Po przegrupowaniu pojechaliśmy dalej. Z pewną jednak różnicą, gdyż Kerovan i ja pojechaliśmy wraz z przywódcą Kiogów na przedzie, na wszelki wypadek, gdyby na drodze pojawiły się jeszcze podobne pułapki. Obred odwrócił się do mego pana.
    - Dzięki za uratowanie moich ludzi, lordzie Kerovanie. Czy zechciałbyś towarzyszyć nam w jutrzejszej wyprawie w poszukiwaniu nowych wiosennych pastwisk? Twój talizman mógłby się okazać bardzo pomocny w tej nawiedzonej krainie.
    Co sądzisz, Joisan? Myślę, że pojadę, chociażby dlatego, by dowiedzieć się czegoś więcej. Może to nam pomóc w podróży"... - dotarła do mnie myśl Kerovana.
    Zawahałam się, zastanawiając się, jak będzie mi samej pośród obcych, ale zrozumiałam, że mój pan odnalazł w Kingach ludzi, wśród których czuł się swobodnie. I to przeważyło. W ciągu wszystkich podróży nie miał innych towarzyszy, z wyjątkiem mnie, a jeżeli teraz ich znalazł...
' Myślę, że zostanę trochę z tymi ludźmi... i dobrze będzie poznać ziemie, które leżą przed nami..." - odpowiedziałam.
- Pojadę z tobą, Obredzie - zgodził się Kerovan.
    - Dziękuję w imieniu wszystkich moich ludzi. Gdzie znalazłeś tę bransoletę? - zapytał przywódca Kiogów.
    - W strumieniu, niedaleko miejsca zamieszkiwanego kiedyś przez ludzi Starej Rasy. Musiała tam leżeć bardzo długo, gdyż nasi ludzie nie zapuszczają się na te ziemie tak dawno opuszczone. Ta rzecz przyszła do mnie, jak gdyby do mnie należała, chociaż wiele wieków oddzielało chwilę jej stworzenia od moich narodzin... - Roześmiał się, wspominając, co zaszło. - To cię ucieszy, Obredzie. Tak naprawdę znalazł ją mój koń. To Hiku zaprowadził mnie do miejsca, w którym leżała.
Obred roześmiał się, a potem spoważniał. - Ochroniła cię już wcześniej?
- Wielokrotnie - w głosie Kerovana brzmiał smutek. 
Zazwyczaj ostrzegała, chociaż mam dowody, że ma większą Moc. Moc, której nie znam... nigdy się czegoś takiego nie uczyłem. Nauczono mnie, jak walczyć, a te umiejętności zostały dokładnie sprawdzone, gdyż za górami w High Hallack trwa wojna.
   - Tak, słyszeliśmy od handlarzy. Kiogowie zazwyczaj trzymają się siebie, ale nikt nie odrzuca ani nie zapomina opowieści o wojnach w krajach ościennych. Ty i twoja pani uciekliście, gdy zniszczono wasz dom?
   - Tak, uciekliśmy wraz z naszymi ludźmi na Ziemie Spustoszone. Ale do Krainy Arvonu prowadzi wiele ścieżek i do tej pory w naszych wędrówkach nie spotkaliśmy nikogo innego z rodu Dales.
   - Mówią, że zeszłej zimy część mieszkańców Arvonu wróciła do owej krainy i że przywieźli ze sobą żony spoza Dales. Handlarz przysięgał, że związki te powstały w wyniku jakiegoś układu pomiędzy rodem Wereriders i lordami Dales.
   Gładki krok wierzchowca mego pana przez chwilę został zakłócony, jak gdyby jeździec mocniej ścisnął boki klaczy.
- Wereriders? Podpisali układ z Krainą Dales?
   - Taka była cena za ich szable. Walczyli po stronie Dales, chociaż pod własnym dowództwem i własnym sposobem - wiele istnieje plotek i cicho szeptanych opowieści na temat tego ich dziwnego sposobu - wygląda jednak, że nie walczyli na próżno. Handlarz Klareth powiedział nam, że wojna w High Hallack się skończyła.
    Wojna się skończyła! Zerknęłam na Kerovana i zobaczyłam niewyraźny kształt jego twarzy zwróconej w moim kierunku. Wiadomość dała mi radość, ale radość dla innych - we mnie nie było najmniejszej ochoty powrotu do Dales, aby odnaleźć i odbudować moją zniszczoną Wieżę Ithkrypt, chociaż ci z moich ludzi, którzy tego pragnęli, tak właśnie mogli zrobić.
    A ty, Kerovanie? Czy myślisz teraz o powrocie do Ulsmdale"? Powrotna myśl była szybka. Wiesz, że nie. Ten fakt mnie, który walczył przeciwko demonom z Alizonu, cieszy z powodu ich przegranej - ale nie mam już tam domu".
    Zgodziłam się z tym stwierdzeniem, ale jego słowa przypomniały ponownie, iż nie mieliśmy żadnego własnego miejsca. Wes
tchnęłam, uświadamiając sobie, że powinnam być wdzięczna za tymczasową gościnę u Kiogów.
   Kilka minut później wjechaliśmy na gościnny teren. Światła, ludzie - po cichej ciemności podróży. Obóz Kiogów (skórzane namioty świadczyły o tym, co wcześniej podejrzewałam, że byli oni nomadami wędrującymi ze swoimi stadami) był wypełniony ludźmi, którzy chcieli nas powitać. Przywódcą wydawała się mała, krzepka kobieta, gdyż Obred podszedł do niej natychmiast po zejściu z konia. Rozmawiał z nią cicho. Kerovan pomógł mi zsiąść z konia, stanęliśmy razem w świetle łuczywa i czekaliśmy, aż podejdą.
- Nasz przywódca, Jonka.
   Kobieta skinęła głową z uśmiechem na dźwięk słów Obreda. - Obred powiedział już, jak wielki mamy w stosunku do was dług, dług, który przyjmuję, gdyż Briata jest moją Wybraną. Dam wam wszystko, co może dać Kioga. Pozostaniecie wśród nas jako goście, w pokoju i z honorem.
   Wykonała gest, po którym podeszła do nas młoda dziewczyna, niosąc w dłoniach czarę gościnności.
   Zwilżyłam usta ciemnym płynem, a potem przełknęłam z wdzięcznością. Było to wino, osłodzone ziołami i miodem, o uderzającym do głowy, bogatym aromacie. Podałam srebrne naczynie Kerovanowi, który napił się także. Jonka dopełniła rytuału gościnności także upijając trochę z czary, potem strzepnęła kilka kropel w kierunku księżyca, a pozostałości wylała na ziemię.
   - Valona - skinęła na młodą dziewczynę, która przyniosła czarę gościnności. - Pokaż naszym gościom, gdzie mogą odpocząć i odświeżyć się. Muszę dopilnować uczty gościnnej.
   Możliwość zdjęcia ciężkiego pancerza i umycia się w pachnącej ziołami wodzie spowodowała, że byłam prawie szczęśliwa. Valona przyniosła do namiotu nasze worki podróżne, w czym pomagała jej mała dziewczynka zbyt nieśmiała, aby mówić. Przycisnęła tylko dłoń do czoła w geście powitania. Z głębi worka wyciągnęłam kaftan i skrzywiłam się na widok licznych zagnieceń.
  - Chciałabym mieć mój najlepszy płaszcz i suknię, mamy być przecież uhonorowani ucztą - powiedziałam do Kerovana, który pracowicie przeszukiwał swój worek.
  - Ja też, to znaczy chciałbym mieć płaszcz. Mimo to nie mogą przecież oczekiwać wspaniałych strojów od dwojga ludzi, którzy właśnie przebyli równinę i przyjmowali źrebaki. Prawda?
  - Miejmy nadzieję - wyszeptałam, krzywiąc się przy rozczesywaniu potarganych włosów.
  Parę minut później umyci, uczesani i ubrani w najlepsze szaty (nawet jeżeli biedne) poszliśmy za naszą małą przewodniczką pomiędzy szeregami namiotów w kierunku dobiegających nas odgłosów śmiechu i zapachów jadła.
  Jedliśmy, siedząc ze skrzyżowanymi nogami na brązowych kępkach trawy, ale różnorodność pożywienia - a także wspaniała kuchnia - zadawały kłem braku ceremonii. Ryby i ptactwo wodne, ryż wymieszany z orzechami i wiosenne cebulki, owoce i chleb - po dwóch dniach podróżniczych racji. Uczta Kiogów zdawała się usuwać w cień nawet najbardziej wspaniałe przyjęcia, jakie odbywały się przed wojną w Wielkim Hallu mego Wuja Cyarta.
  Nikt nie mówił zbyt wiele przed końcem posiłku, gdy ponownie napełniono nasze puchary winem osłodzonym miodem. Jonka siedziała z mojej prawej strony, była teraz ubrana w prostą płócienną suknię ozdobioną na przodzie i rękawach. Spódnica była rozdzielona jak spodnie. Jedynym zewnętrznym wyrazem władzy był wiszący na piersi srebrny półksiężyc z wyrytą końską głową. Patrzące na mnie ciemne oczy były mądre i najwyraźniej przyzwyczajone do wydawania rozkazów.
  - Opowiedz nam, Cera, w jaki sposób znalazłaś i uratowałaś Briatę?
  Z wahaniem opowiedziałam wydarzenia, wspomniałam o pomocy mego pana przy oźrebieniu, ale podkreśliłam, że tylko dzięki woli Gunnory oba źrebaki urodziły się bezpiecznie i zostały zaakceptowane.
  - Gunnora? - Jonka odgarnęła długie pasmo ciemnych włosów i pytająco podniosła w górę brwi. - Czy twój symbol jest poświęcony Gunnorze?
Skinęłam twierdząco głową.
  - Ma ona wiele imion, a wszystkie są prawdziwe. Dla ludu Kioga jest Wielką Matką, Matką Wszystkich Klaczy...
  - W moich podróżach widziałam jej symbol połączony z różnymi imionami - zgodziłam się. - Jestem wdzięczna, że dzisiaj usłyszała, gdy ją wezwałam.
   Pod koniec uczty Jonka i Obred odsunęli się i zaczęli dyskutować o jutrzejszej podróży w poszukiwaniu nowych pastwisk. Odprężyłam się dopijając resztkę wina, patrzyłam na moich nowych towarzyszy. Blask łuczyw połyskiwał na bogato zdobionych klejnotami naszyjnikach i bransoletach, wszędzie było widać kolarowe ognie. Lud Kiogów ubierał się zgodnie z ich wesołą, gadatliwą naturą, tak odmienną od dosyć małomównych rybaków z Anakue. Wszędzie widać było uśmiechy, a zaciekawione oczy patrzyły w moje...
Nie. Nie wszędzie.
   W cieniu jednego z namiotów klęczała kobieta patrząc na nas oczyma tak ciemnymi, że zdawały się nie odbijać światła ogniska - przypominały raczej dziury w nieruchomej twarzy. Czułam jej wzrok na mojej twarzy niczym dotknięcie zimnej ręki w środku nocy. Trudno było od niej oderwać oczy.
  Odwróciłam się i zobaczyłam, że obok mnie uśmiechając się nieśmiało siedzi Valona.
- Valona, kto to jest?
  Obejrzała się i popatrzyła na otaczający nas tłum. - Kto, Cero? Tamta kobieta - chciałam wskazać, ale cień przy namiocie był pusty. - Była tam przed chwilą... kobieta w ciemnym płaszczu. - Z oczyma, które zatrzymują wszystko w środku?
- Tak. Kim ona jest
  - To Nidu, Szamanka. - Dziecko zbliżyło się do mnie. Ma wielką Moc...
    Pomyślałam o tej ciemnej, ponurej twarzy i stwierdziłam, że musi być to prawda.
Usłyszałam za sobą kroki, a potem głos wodza.
  I - Ty i twój pan musicie być zmęczeni, Cero. Odprowadzę was tlo gościnnego namiotu.
ł Poszliśmy za nią do dużego namiotu, w którym się wcześniej umyliśmy. Namioty Kiogów były tkane z końskiego włosia, na wierzchu ozdobione różnorodnymi wyszyciami z cienkich pasm splecionego i barwionego włosia. Część sypialną oddzielono odreszty namiotu wzorzystym kocem. Jonka wskazała na dzban
z wodą i ręcznik ustawione na bogato rzeźbionej skrzyni. Obok stał wyplatany stołeczek, a na nim leżała czysta nocna koszula.
  - Podróże są męczące, Cero, i ciężko jest zapakować wszystko, co chciałoby się mieć ze sobą. Mam nadzieję, że to wystarczy. Jesteśmy tego samego wzrostu, chociaż ja jestem trochę tęższa.
   - Jest piękna - powiedziałam gładząc cienką, lnianą tkaninę, pokrytą delikatnym, jasnym haftem. - Dziękuję ci, Jonko. Jonka wskazała na szczyt namiotu. - Podczas dobrej pogody
mamy zwyczaj otwierać nasze domy, aby widzieć wschodzącą Klacz. Ale jeśli wolisz, mogę naciągnąć połę i...
   - Jestem przyzwyczajona do patrzenia na gwiazdy, gdy leżę w łóżku, Jonko. Zostaw otwarte.
- Życzę ci dobrej nocy i miłego poranku, Cero. - A ja tobie, Jonko. Jeszcze raz dziękuję.
   Kerovan także się pożegnał, odsunął koc i zniknął w części sypialnej. Umyłam się ponownie, a potem włożyłam koszulę. Jonka miała rację, była za szeroka. Przy zawiązywaniu sznurówki delikatnie pogładziłam cienki materiał i wspaniały haft. Od tak dawna nie miałam na sobie kobiecego ubioru, że przyjemnie było czuć na sobie spódnicę, gdy rozwiązałam i zaczęłam szczotkować włosy.
   Nad moją głową błyszczał księżyc, tylko jeden dzień dzielił go od prawdziwej pełni. Gdy zgasiłam świece, jego blask posrebrzył wnętrze namiotu, tworząc wyraźne, ciemne i jasne, kontrastujące ze sobą plamy.
Księżyc... poświata...
   Stwierdziłam, że stoję z rozłożonymi ramionami, na lekko rozstawionych nogach z głową odrzuconą do tyłu. Całym swym istnieniem sięgałam do owego światła i tego, co przepowiadało. Ponownie poczułam ciepło na piersiach. Gdy rozluźniłam sznurowanie, stwierdziłam, że amulet znowu błyszczy.
    Ściągał on jak gdyby do siebie światło księżyca, zmieniał i odbijał jego blask w bursztynowych promieniach. Poczułam w sobie podniecenie, dotknięcie czegoś, co mogłam tylko niejasno odebrać, ale na co moje ciało odpowiedziało niczym na odwieczne przeznaczenie...
    Szłam, kroki skierowały mnie do części sypialnej. Przedzielający namiot koc zaczepił o moje paznokcie, gdy go odciągnęłam. Na
posłaniu, z ciemną głową opartą na wyciągniętym ramieniu, leżał zwinięty w kłębek Kerovan. Na odgłos moich kroków otworzył szeroko oczy.
- Joisan - światło...
   Dotknęłam uspokajająco jego ust. Ujął ręką mój nadgarstek, a usta pocałowały wnętrze dłoni.
- Joisan...
   Imię zabrzmiało niczym pieszczota, odbijając się w moim umyśle wyszeptanym echem. Jego dotknięcie było niczym muśnięcie skrzydeł na moim ciele, ale tym razem Kerovan był naprawdę sobą, nic nie ukrywał - nie rozdzielało nas ani wahanie, ani strach. Dzięki jego ciepłu poczułam się wolna wolna, by dawać i brać jak nigdy przedtem... wolna, by dawać i dzielić z nim...
   Napełnieni, szczęśliwi jednoczeniem i wspólnotą, zasnęliśmy w końcu zmęczonym snem.

Rozdział 4
Kerovan

Ze snu tak głębokiego, że był czarną pustką bez marzeń, obudziło mnie jasne słoneczne światło. Przez długą chwilę leżałem patrząc na nieznane otoczenie, nie mogąc sobie przypomnieć, gdzie byłem ani skąd się wziąłem. Zatrzymałem wzrok na jasnobłękitnym kocu przesłaniającym miejsce do spania od reszty nanuotu. Białe, zakrzywione linie wzoru, którym był pokryty, przypominały mi wirujące fale morskie... Jak gdyby ten wzór nagle zakotwiczył mnie w przeszłości, powróciła pamięć.
  Lud Kioga... Obred... Jonka i ta dziwna ciemna kobieta imieniem Nidu... czy dopiero wczoraj tutaj przybyliśmy i zostaliśmy przyjęci wspaniałą ucztą? A potem, ostatniej nocy... ostrożnie odwróciłem się na bok, aby jej nie obudzić. Popatrzyłem na Joisan.
  Nadal spała głęboko. Rdzawobrunatne włosy opadały w ciężkich lokach na twarz, ramiona i na piersi. Słońce wyzwalało złote błyski pomiędzy ich rudobrązowymi pasmami.
  Na szyi nadal miała amulet, który jarzył się bursztynowo w rytm uderzeń jej serca - przez chwilę wydawało mi się, że znowu czuję ciepło talizmanu na mojej piersi.
  Wyciągnąłem do niej rękę pragnąc poczuć pod palcami gładki dotyk jej skóry, ale wstrzymałem się nie chcąc jej obudzić. Wczorajszy dzień mógł zmęczyć najsilniejszego i z pewnością potrzebowała snu. A jednak pewną egoistyczną cząstką nadal pragnąłem, aby się obudziła. Chciałem ponownie poczuć otaczające mnie ramiona... jej pocałunki, gorące i uległe, a potem pełne pożądania... pragnąłem...
  Joisan otworzyła oczy i uśmiechnęła się sennie, leniwym ruchem odgarnęła włosy z oczu.
  - Tak jak powiedziałaby Jonka, życzę ci miłego poranka, mój panie.
   - Patrzenie na moją panią jest najmilszą rzeczą, jaką mogę robić po przebudzeniu - powiedziałem z wahaniem, bojąc się prawie napotkać jej oczy i ujrzeć w nich śmiech. Tak niewiele wiedziałem o wytwornych manierach, o pięknym wysławianiu się - nawet jeżeli odczuwałem coś całym sercem, ta umiejętność przychodziła mi z trudem.
  Wyciągnęła rękę, pogładziła moje włosy i dotknęła policzka. Nawiązaliśmy kontakt myślowy, wiedziałem więc, że mnie zrozumiała, w pełni odczułem, jak bardzo doceniła moje słowa. Odwróciłem się, aby jej dotknąć, przytulić blisko, pragnąłem...
   - Lordzie Kerovanie! - Ktoś zadrapał w zewnętrzną płachtę namiotu. - Nie chciałem przeszkadzać, ale poranny posiłek jest już gotowy, a konie osiodłane. Musimy zjeść śniadanie i wyjechać. - W głosie Obreda brzmiało zakłopotanie, gdy dokończył. - Wiem, że nie należy budzić gości, ale już prawie południe, a przed nami daleka droga.
  Westchnąłem głęboko i odwróciłem się na plecy, z dala od Joisan. Chcąc ukryć niezadowolenie, odpowiedziałem szybko. - Dobry ze mnie wędrowiec, przesypiam cały dzień! Zaraz
przyjdę, Obiedzie. Dziękuję, że mnie zawołałeś.
    Joisan wyglądała zarówno na rozbawioną, jak i rozczarowaną. - Dlaczego mówisz, że nie znasz się na wytwornych manierach? Rzadko kiedy słyszy się takie kłamstwo wypowiedziane z taką dozą prawdopodobieństwa.
    - Chciałbym zamiast tego pozostać z tobą, Joisan... dziś, jutro i pojutrze... - Znowu do niej sięgnąłem, ale ona już wstawała, potrząsając głową.
    - Lekko wypowiedziane obietnice są nadal obietnicami, których należy dotrzymać - zacytowała z łobuzerskim uśmiechem. Gderając, przygotowałem się do rozpoczęcia dnia.
Po śniadaniu Obred zwrócił się do mnie:
   - Musimy zrobić z ciebie jeźdźca, Kerovanie. Chodź ze mną do stada Nie-Wybranych.
Ruszyliśmy szybko po równinie pomiędzy namiotami Kiogów.
W blasku dnia zobaczyłem, że były one w większości ciemnobrązowe lub czarne, tylko parę (w tym także nasz) zostało ufarbowanych na kolor indygo, przy czym każda płachta miała inne oznaczenia. Obok nas biegały grupami dzieci bawiąc się w jakąś grę. Starsze przeszły w pobliżu niosąc kosze napełnione praniem i dzikim zbożem do zmielenia. Niektóre opiekowały się młodszym rodzeństwem. Wszystkie uśmiechały się-pozdrawiając nas.
   - Podobają mi się twoi ludzie, Obredzie - powiedziałem, myśląc, że nigdy nie czułem się tak dobrze w obecności tak wielu istot należących do mojej rasy.
   - Mnie też - zawtórowała Joisan. - Podczas naszych długich podróży rzadko kiedy witano nas podobnie.
   - To mały dar w porównaniu z uratowaniem Briaty. Kilka godzin temu Lero i Vala przyprowadzili klacz i źrebięta. Wyruszyli o świcie. Źrebice już biegają i bawią się ze sobą. Będą wspaniałą parą do trenowania.
- A Briata? - zapytałem.
   - Czuwa z ogromną wyrozumiałością, szczególnie gdy obie zdecydują w tym samym momencie, że są głodne. Powinniście zobaczyć wtedy jej minę.
Roześmieliśmy się.
   Po przejściu przez obozowisko Óbred wskazał na konie pasące się po naszej prawej stronie.
- To stado Wybranych.
   Wartownikami byli tutaj dwaj młodzi ludzie siedzący na koniach. Kilka minut później napotkaliśmy inne, mniejsze stado. - To Nie-Wybrani. Kazałem chłopcom zebrać roczniaki,
dwulatki, a także źrebiące się klacze. Teraz zobaczymy, który z naszych wytrenowanych wierzchowców wybierze ciebie na drogę. Spojrzałem na blisko dwadzieścioro zwierząt, każde innej maści,
wszystkie jednak miały cechy koni ludu Kioga - małe głowy, mocne i krótkie grzbiety, spadziste zady oraz wielkie klatki piersiowe.
- W jaki sposób wybieram?
    - Nie wybierasz. Koń sam ciebie wybierze. Czy umiesz gwizdać?
- Tak.
   - Więc zagwiżdż. Pierwsze zwierzę, jakie do ciebie podejdzie, będzie tym, które ciebie wybrało.
   Wspominając dni spędzone w wojsku, włożyłem palce do ust i zagwizdałem zew głuszca - nasz sygnał do ponownego uformowania szeregów po porannym rekonesansie.
   Parę zwierząt spojrzało w górę, ale tylko jedno z nich zrobiło kilka kroków w moim kierunku. Nie odwróciło się także, gdy podszedłem i poklepałem je po łopatce. Stało cicho, strzygąc uszami i przyglądało się ze spokojnym zainteresowaniem.
   Była to dobrze zbudowana klacz, wysoka na jakieś piętnaście i pół dłoni, ciemnogniada z białymi plamami wielkości mojej dłoni na zadzie i tylnych nogach. Przez jej łeb przebiegał szeroki pas tego samego koloru, a przednie nogi miały podkolanówki.
   - Spokojnie, spokojnie - powiedziałem łagodnie, gdy przyłączyli się do nas Obred i Joisan. - Rozumiem, że zostałem wybrany.
   - Tak. Jest jedną z tych, które wychowała i wytrenowała Jonka. Na imię jej Nekia, co w naszym języku oznacza oczy nocy". Zawsze ma bystry wzrok, ale szczególnie dobrze widzi w nocy.
   Pogłaskałem mocną, wygiętą szyję klaczy. - No, Nekia? Będziemy razem?
   Kiwnęła łbem, jak gdyby się zgadzając, a potem tak mocno mnie szturchnęła, że zatoczyłem się śmiejąc.
- Rzadko widuje się taką niecierpliwość. Obred uśmiechnął się szeroko pod wąsem.
- Dobry poćzątek, panie. Czy teraz jej dosiądziesz? - Ależ nie mam siodła ani uzdy do kierowania...
   - Nasze konie są trenowane pod ciężar i nacisk kolan. Wielokrotnie jechałem cały dzień ze spuszczonymi wodzami i ani razu nie musiałem ich brać do ręki.
   Ostrożnie położyłem dłonie na szyi i grzbiecie Nekii, potem gdy nadal stała spokojnie, wskoczyłem na nią. Dziwnie było jechać bez żadnej widocznej kontroli i gdy klacz ruszyła pod naciskiem łydek, musiałem przez chwilę łapać równowagę. Natychmiast zwolniła, gdy ścisnąłem ją kolanami i przesunąłem swój ciężar do tyłu. Zanim dotarliśmy z powrotem do obozu, ponownie byłem zdumiony umiejętnym trenowaniem koni przez lud Kioga.
  Mimo to z pewną ulgą zobaczyłem w ramionach żegnającej nas Jonki lekkie siodło i plecioną uzdę. Podczas gdy zaciągałem popręgi i dostosowałem strzemiona, zgromadzili się pozostali uczestnicy wyprawy. Naliczyłem pięciu innych mężczyzn, w tym Obreda, czterech młodzieńców i siedem dziewcząt w różnym wieku. (Przyzwyczajony do chronionych w warowniach kobiet z High Hallack, którym pozwalano dosiadać tylko najłagodniejszych wierzchowców, spojrzałem na dziewczęta ze zdumieniem, aby po paru minutach stwierdzić, że należały do najodważniejszych i najlepszych jeźdźców).
  Część jeźdźców prowadziła dodatkowe konie objuczone lekkimi paczkami.
  - To do polowania - odpowiedział na moje pytanie Obred. - W drodze powrotnej, jeżeli wszystko pójdzie dobrze, zatrzymamy się na polowanie i z pewnością przywieziemy do obozu świeżą zwierzynę.
  Jego słowa oraz ilość zapasów przeznaczonych dla każdego uczestnika uświadomiły mi, że nie był to jedno- lub dwudniowy rekonesans. Wyprawa miała trwać wiele dni.
  Spojrzałem na Joisan, pragnąłem pozostać. Ostatnia noc pozwoliła prawie usunąć przepaść, jaka powstała między nami w czasie, gdy zaczęło mnie nękać wezwanie z gór. Teraz chciałem być przy niej... i tylko przy niej...
  Byłem jednak, jak mi przypomniała, związany słowem - i nie mogłem go złamać z powodu tak błahego jak własne marzenia. W chwili gdy dokonywano ostatnich pożegnań, pochyliłem się w siodle Nekii i spojrzałem prosto na moją panią.
  Zostałbym z tobą, gdybym mógł, Joisan - wiesz, jak bardzo..."
   Wiem", zapewniła mnie, wspólna myśl przepłynęła niczym ciepłe dotknięcie. Będzie mi ciebie brakowało... ale wiele się mogę tutaj ńauczyć, a Jonka jest taka dobra..."
  Wziąłem jej rękę w moje dłonie i szybko pocałowałem, potem gwałtownie odwróciłem Nekię, nie patrzyłem już do tyłu. obawiając się, że moje postanowienie może osłabnąć.
  Jechaliśmy na południowy wschód. Przed nami rozpościerała się równina, na której rosły pojedyncze kępy drzew, otaczające strumienie lub brzegi rzek.
  Zapytany o możliwy cel Obred odpowiedział, że będą poszukiwali pastwisk na wyższych terenach. Wyjaśnił, że ich zwierzęta pochodziły od rasy wychowanej w górach i czuły się najlepiej na wyżej położonych pastwiskach.
  - Koń, który stąpa kopytami po górach, ma lepsze mięśnie i oddech - skomentował podnosząc się w strzemionach, by popatrzeć na płaski horyzont. - Na zachodzie znajduje się ogromna pustynia, nic tam nie ma, tylko piasek, karłowate drzewka i wypełniająca ją śmierć. Mamy nadzieję, że bardziej na wschód znajdziemy jakieś wzgórza.
  Tej nocy obozowaliśmy nad strumieniem. Zmęczony całodzienną jazdą położyłem się na kocach opierając głowę na grzywie Nekii. Podobnie jak wszystkie rumaki Kiogów, klacz położyła się także.
  Ciało Nekii było ciepłe, a jej obecność dawała uczucie spokoju. W tej wypełnionej gwiazdami i ostrym księżycowym blaskiem pustce moje myśli dążyły jednak do Joisan. Było mi jej brak, i to tak gwałtownie, że aż się zdziwiłem. Nie rozdzielaliśmy się nigdy od momentu spełnienia naszego małżeństwa, chyba że tego wymagała jej Sztuka Lekarska... ale to nie było to samo, jak teraz stwierdziłem, co rozdzielenie znaczną przestrzenią. Zastanawiałem się, czy myślała o mnie... , i tak rozmyślając, zasnąłem.
  Po dwudziestu dniach jazdy stanęliśmy nad brzegiem ogromnej rzeki, tak szerokiej, że nie było sensu jej przeprawiać bez łodzi lub tratw. Obred postanowił dalej szukać węższego miejsca, gdzie można by przepłynąć na koniach.
  Tego ranka jechałem obok młodzieńca, prawie jeszcze chłopca. Ciemną twarz porastał dopiero pierwszy ciemny meszek. (W tym zastępie brodatych twarzy moje przyzwyczajenie do codziennego golenia wywoływało dziwne spojrzenia - kilka razy, z daleka, wzięto mnie za jednego z chłopców).
  - Miłego poranka, lordzie Kerovanie - odezwał się nieśmiało. - Miłego poranka życzę też tobie - powiedziałem, nie mogąc przypomnieć sobie jego imienia, jeśli w ogóle je znałem.
- Nazywam się Guret, sir.
  Pozdrowiłem go wojskowym salutem, co wywołało rumieniec radości pod delikatnym cieniem zarostu.
   - Dziękuję, milordzie, ale nie jestem jeszcze wojownikiem. Nadal trenuję do Festiwalu Przemiany.
- Festiwal?
   - Za ponad miesiąc. Wszyscy ci, którzy zostali Wybrani czule poklepał szyję pięknego kasztanowego ogiera, na którym jechał - muszą przedstawić swoje umiejętności myśliwskie i sposoby ochrony stad. Wtedy zostanie nam nadane prawo do głosowania w Radzie.
   Pomyślałem o mojej własnej ceremonii przyjęcia w wiek męski - kiedy mój ojciec Ulric z Ulmsdale uroczyście darował mi miecz, który do tej pory nosiłem. Dobrze wiedziałem, jak to jest, gdy w ciągu jednego dnia z młodzieńca rodzi się mężczyzna pamiętałem,jak ogromny ciężar nowych obowiązków zdawał się mnie przygniatać, zwiększając jeszcze świadomość, że w o wiele większym stopniu nadal byłem chłopcem niż mężczyzną...
   Jak gdyby czytając moje myśli, Guret zaczął mówić coraz ciszej, aż w końcu słyszałem go z trudnością.
   - Czasami wydaje mi się, że Festiwal nigdy się nie odbędzie i chciałbym, żeby był już jutro. Innym razem wydaje mi się, że zbliża się do mnie niczym ugryziony przez gza koń, a ja stoję jak słup soli na jego drodze...
   Przez długą chwilę milczałem zastanawiając się, czy powinienem odpowiedzieć na ową półprośbę, którą słyszałem w głosie młodzieńca. Zawsze, z wyjątkiem chwil z Joisan, zachowywałem swoje zdanie dla siebie, byłem poza innymi... ale czy ciągle można tak żyć? W chwili gdy chciałem milczeć, usłyszałem swoje słowa:
   - Wydaje mi się, że tylko ci, którzy nie rozumieją, co tworzy prawdziwego mężczyznę, gnają naprzód. Tacy jak ty, pełni niewiary i zastanowienia, są potem najmądrzejsi i najbardziej dojrzali...
   - Może masz rację, milordzie - odpowiedział z namysłem. Jechaliśmy dalej w milczeniu, ciszę przerywał tylko szum wielkiej rzeki. Zacząłem się zastanawiać, czy nie płynęła ona do jakiegoś dalekiego morza leżącego na południu. Ten kraj był rozległy... Podczas naszych wędrówek Joisan i ja widzieliśmy tylko jego niewielką część.
   - Skąd przyszliście, milordzie, ty i Cera Joisan? - zapytał chłopiec.
    - Zza gór - odwróciłem się w siodle i wskazałem na szczyty, których już nie widziałem, ale zawsze odczuwałem, chociaż dzięki mej pani ten silny zew był teraz zagłuszony.
    - My także przybyliśmy z tych gór - Guret zmarszczył brwi. - Zeszłej zimy Rada zdecydowała, że ruszymy dalej, choć urodzaj był dobry, a konie tłuste. W górach zginął jeden z naszych zwiadowców - coś go zabiło. Wtedy zaczęliśmy się spieszyć, jechaliśmy nawet przez przełęcze zasypane śniegiem po końskie brzuchy.
    Coś w jego słowach wywołało dreszcz niepokoju. Po raz pierwszy od wielu dni pomyślałem o Galkurze, którego dotknięcie oznaczało śmierć i splugawienie, jakiego nie zniosłaby żadna ludzka dusza...
    Zadrżałem nagle, niespodziewane ściśnięcie nogami spowodowało gwałtowną reakcję Nekii.
   - Jakie są te ziemie za górami? Jacy ludzie tam mieszkają? Guret nie zwrócił uwagi na moją reakcję. - Pytałem handlarzy, którzy do nas przychodzili, ale nawet oni nie podróżowali tak daleko. Chciałbym wędrować po tym kraju, zobaczyć, co znajduje się poza naszym małym terytorium.
   Pomyślałem o ludziach z Dales, z którymi wędrowałem podczas wojny, obok których siedziałem na ucztach - o tych samych mężczyznach, którzy odwrócili się ode mnie patrząc dziwnie, prawie nie kryjąc braku zaufania, strachu. A stało się to w chwili, gdy odrzuciłem specjalne buty, które dał mi mój ojciec w celu ukrycia odmienności swego dziedzica. Lecz takimi wspomnieniami nie powinienem się dzielić z tym chłopcem o pełnych zapału oczach... Zamiast tego sięgnąłem dalej w przeszłość, pomyślałem o dwóch ludziach z Dales, którzy zaakceptowali mnie, tak jak zdaje się zaakceptowali mnie teraz Kiogowie.
   - Ziemia High Hallack jest szeroka i łagodnymi dolinami opada w kierunku wschodnim, dlatego właśnie została nazwana przez swoich mieszkańców Krainą Dales *. Każdy lord ma swoją dolinę oraz wojowników służących do jej obrony. Jednym
   ' Dales - dolina górska, dalesman - mieszkaniec dolin (przyp. tłum.).

z wojowników mojego ojca był Jago, mój nauczyciel sztuki wojennej. Ale nauczył mnie więcej niż tylko walki mieczem...
  Kraina Dales nie zawsze była zamieszkiwana przez rasę ludzką, podobnie jak Kraina Arvonu; tych pierwszych mieszkańców nazywamy Starą Rasą. Dawno, dawno temu mieszkali w Hallack. Nasze legendy opowiadają, że gdy nasi przodkowie po raz pierwszy pojawili się w Krainie Dales, było to miejsce już nie zamieszkane. Ale nadal pozostają ślady i niektórzy mężczyźni i kobiety, którzy pragną mądrości i nauki, starają się odnaleźć ruiny domostw ludzi Starej Rasy. Taką osobą był Mądry Riwal wędrujący po Ziemiach Spustoszonych w poszukiwaniu rzeczy, których prawie nie rozumiał, a jednak próbował je odnaleźć. Towarzyszyłem mu podczas wielu jego poszukiwań i pewnego razu znaleźliśmy cudowny talizman z dawnych wieków...
  Mówiłem dalej, opowiedziałem chyba więcej, niż zamierzałem, gdyż Guret słuchał bardzo uważnie. Gdy przerwałem, zaprotestował, że chciałby dowiedzieć się jeszcze więcej.
  - Tak, jeszcze, lordzie Kerovanie - rozległ się za nami głosik. Odwróciłem się i zobaczyłem małe dziecko, dziewczynkę, której pięty wybijały stały rytm na lśniących bokach ogiera, gdy zmuszała go do nadążania za naszymi wierzchowcami.
   - Nita! - zmartwienie Gureta było bardzo widoczne. - Od jak dawna tu jesteś? Czy nie wiesz, że nie należy~słuchać słów nie przeznaczonych dla twoich uszu?!
  Podniosła w górę głowę i w tym momencie jej podobieństwo do chłopca stało się jeszcze bardziej wyraźne.
  - To było opowiadanie lorda Kerovana i to on powinien na mnie krzyczeć, jeżeli go rozzłościłam. - Spojrzała na mnie czarnymi oczami i nagle spoważniała. - Czy jesteś na mnie zły, milordzie?
  Miałem ochotę się roześmiać. Zmusiłem się jednak do powagi i srogim głosem powiedziałem:
  - Nie, nie jestem, ale twój brat ma rację. Podsłuchiwanie świadczy o braku dobrych manier i nie należy słuchać, co mówią inni ludzie, jeżeli oni sami nie wiedzą, że to robisz.
  - Dobrze więc - uśmiechnęła się pogodnie - od tej pory musisz mi pozwolić jechać obok siebie, milordzie, tak abym
mogła słuchać. Twoja opowieść była jedną z najciekawszych, jakie kiedykolwiek słyszałam.
  Zerknąłem na wściekłego Gureta, a potem z ulgą zobaczyłem uniesioną rękę Obreda - sygnał zatrzymania.
- Koniec z opowieściami. Może innym razem.
  Przywódca Kiogów skinął na mnie, stuknąłem piętami Nekię i podjechałem do niego.
  - Jak myślisz, Kerovanie? Spróbujemy? Do tej pory to najwęższe miejsce.
  Spojrzałem na rzekę starając się ocenić jej brunatne wody, widziałem zawirowania świadczące o bardzo silnym nurcie.
  - Może pojedynczo każdy jeździec będzie prowadził swego konia aż do chwili, gdy trzeba będzie popłynąć.
- Zgoda.
  Wydał rozkazy pozostałym ludziom i rozpoczęliśmy przeprawę. Byłem pierwszy, prowadziłem Nekię, dopóki pod moimi kopytami nagle nie zginęło dno i zacząłem płynąć trzymając się ogona klaczy. Mówiłem do niej z ogromnym spokojem. - Tylko spokojnie, dziewczyno. To tylko kilka... spokojnie...
    Mulista woda zalała mój podbródek i prychając zacząłem płynąć szybciej. Przede mną wynurzyła się Nekia, z jej siodła i boków spływały strugi wody, chwilę potem moje kopyta także odnalazły grunt.
    Nagle w powietrzu zawibrował wysoki krzyk. Dobiegł zza mnie i zamilkł kończąc się bulgoczącym westchnieniem, zanim zdążyłem się odwrócić. Z całej sity uderzyłem Nekię po zadzie i zawróciłem, wiedząc, że klacz sama wydostanie się na brzeg.
    Płynąc z powrotem do drugiego brzegu, trzymałem wysoko głowę starając się zobaczyć, co się zdarzyło. W płytszej wodzie walczyło coś dużego, pomrukującego ze strachu, słychać było krzyki. Spojrzałem na mniejszą istotę zmagającą się z silnym nurtem rzeki, który szybko spychał ją w dół rozlewiska. Rzuciłem się za tą postacią, płynąłem tak szybko, jak tylko umiałem, aż w pewnym momencie poczułem, że mnie także porwał główny nurt.
    Starając się utrzymać głowę w górze, oczy utkwiłem w słabo walczącej ofierze. Przez chwilę poczułem ulgę, że mój pancerz i broń były bezpiecznie przywiązane do siodła Nekii i że nie miałem
na sobie obciążających butów. Wiele już lat minęło, odkąd pływałem z Riwalem w spokojnych wodach jezior, starając się respektować ostre uwagi Jago i utrzymać się na wodzie - nigdy nie walczyłem z nurtem. Jedyne co mogłem zrobić, to nie pozwolić się zatopić szalejącej wodzie. Jaką miałem nadzieję na uratowanie tego drugiego istnienia, nawet jeżeli dotrę do niej lub niego?...
  Zbierając wszystkie siły zagłuszyłem te beznadziejne myśli i płynąłem dalej tylko po to, by zobaczyć, jak istota zanurza się pod wodę w momencie, gdy byłem oddalony od niej na wyciągnięcie ręki. Zanim zdążyłem pomyśleć, moje ciało zanurkowało, z wyciągniętymi rękoma zacząłem przeszukiwać błotniste wody.
  Płuca odmówiły dalszej pracy, w uszach pulsowała krew powietrza! Muszę mieć powietrze! W agonii ruszyłem do przodu, nadal z wyciągniętymi ramionami...
  I . dotknąłem! Palce przesunęły się po materiale i zacisnęły, a zaraz potem płynąłem w górę do życia i powietrza, w zaciśniętej w pięść dłoni ściskając garść lnu.
  Najlepsze wina, jakie piłem na ucztach Wysokiego Lorda, nigdy nie smakowały mi tak bardzo, jak ten pierwszy haust błogosławionego powietrza, który zaczerpnąłem po wynurzeniu się na powierzchnię. Szybko przygarnąłem to, co złapałem, a co teraz wydawało się martwym, szmacianym węzełkiem. Pociągnąłem i wydobyłem z wody głowę. Płynąc na jednym ręku rozpocząłem długą drogę do brzegu.
  Po kilku metrach powietrze, które tak chciwie łyknąłem, przeszyło moją pierś niczym palący ogień. Mięśnie w ramionach i nogach stały się ciężkie i słabe. Już nie widziałem brzegu, wzrok miałem zaćmiony.
  Zamykając oczy walczyłem jeszcze - czułem przy swoim boku bezwładny, obciążający mnie ciężar. Zaciskając z uporem dłoń, nadal walczyłem... walczyłem... woda schwyciła mnie i zaczęła ciągnąć w dół...
  Tak bardzo byłem nieprzytomny, że przez długą chwilę nie mogłem zrozumieć, że nacisk na moim ramieniu był spowodowany dotknięciem prawdziwej dłoni - dłoni, która stała się wieloma dłońmi, które wyciągnęły mnie ze śmiercionośnych objęć rzeki.
  Żebra nacisnęła jakaś ogromna siła, starałem się podnieść protestując jękliwie.
  - Spokojnie, Kerovanie. Leż spokojnie. Próbowałeś wypić chyba połowę tej przeklętej rzeki - powiedział nade mną jakiś głos. Na wpół przytomnie stwierdziłem, że był to Obred.
   Leżałem na brzuchu, pod policzkiem czułem ostre źdźbła równinnej trawy. Ponownie poczułem ucisk, ale tym razem podniosłem się na dłonie i kolana tylko po to, aby ponownie zostać poddany torturom - tym razem były to gwałtowne wymioty. Sądząc z ilości wody, jaką z siebie wyplułem, mogłem uwierzyć, że naprawdę wypiłem przynajmniej połowę rzeki. Obred podtrzymywał moją głowę w swoich ogromnych, twardych dłoniach i czekał.
  W końcu mogłem z pewnym zrozumieniem rozejrzeć się wokół. Nadal miałem jednak zawroty głowy i pragnąłem tylko upaść i zasnąć.
  Wokół drugiej ułożonej na ziemi postaci stała spora grupa osób. Przez chwilę myślałem, że moje wysiłki na nic się nie zdały i tamta osoba już nie żyła - nagle zobaczyłem drgnienie stopy. Zataczając się podszedłem do grupy.
   Nad małą postacią klęczał Guret - poczułem bolesny ucisk w gardle. Z wody wyciągnąłem bowiem Nitę. Jedna z kobiet mocno masowała jej żebra, na chwilę przerwała i zaczęła wydychać własne powietrze pomiędzy sine usta dziecka. Nie było słychać żadnego dźwięku, z wyjątkiem tych rytmicznych oddechów raz, dwa, trzy. Straciłem rachubę, a kobieta nadal walczyła...
  Przemoczony tobołek wydał pojedynczy odgłos chwytania powietrza, potem kolejny. Podniecony szept Kiogów zamienił się w przytłumiony okrzyk radości, gdy leżąca na ziemi dziewczynka zaczęła normalnie oddychać.
  Po długiej chwili odwróciłem się wiedząc, że jeśli nie usiądę, to upadnę. Moje ramiona otoczyła silna ręka Obreda.
  - Raz jeszcze jesteśmy ci winni wdzięczność, jakiej nie umiemy spłacić. Popłynąłeś za Nitą dobrze wiedząc, że mogłeś utonąć. Nigdy przedtem nie widziałem takięj odwagi.
Potrząsnąłem przecząco głową.
  - Nie przeceniaj mnie, Obredzie. Zareagowałem, zanim pomyślałem - gdybym pomyślał, może nie umiałbym się zmusić. Tego nie można nazwać odwagą.
- Z moich ust nigdy nie usłyszysz czegoś innego, lordzie.
- Co się właściwie wydarzyło?
   Teraz, gdy siedziałem w pełnym słońcu, w ciszy przerywanej jedynie szumem rzeki i szeptami pozostałych ludzi, całe zdarzenie wydawało się nierealne. Gdyby nie przemoczone ubranie, mógłbym uwierzyć, że nic się nie stałe.
   - Koń Nity poślizgnął się na kamieniu i upadł wrzucając ją do rzeki. Żadne z nas nie było wystarczająco blisko, aby ją złapać. Usłyszałem za sobą głosy ludzkie, ale byłem zbyt zmęczony, by
spojrzeć w górę, aż do chwili gdy usłyszałem, jak Guret mówi do Obreda: - Jest jej nadal niedobrze po wodzie, której się opiła, ale wszystko będzie w porządku.
   Chłopiec ukląkł obok mnie i zanim zdążyłem go powstrzymać, wziął moją dłoń w swoje ręce i przyłożył do czoła.
   - Lordzie, jestem twoim dłużnikiem. Przyjmij mnie według prawa jako swego wasala.
   - Przyjmuję cię jako przyjaciela, Gurecie, i będę zaszczycony twoją przyjaźnią. - Głos miałem szorstki z powodu bólu gardła. - Nic ponad to. Cieszę się tylko, że Nita wyzdrowieje.
   Porozmawialiśmy jeszcze przez chwilę, a potem zasnąłem, podczas gdy Obred nadzorował dalszą przeprawę. Gdy się ponownie obudziłem, była moja kolej. ~Na szczęście obyło się bez innych niemiłych przygód. Tego wieczoru obozowisko rozłożyliśmy na przeciwległym brzegu. Siedziałem oparty o posłanie, słuchając, jak jedna z kobiet opowiada długą pieśnio-opowieść o duszy rzeki, która przybrała postać wydry, i żartowała z dwóch mających zostać traperami Kiogów. Była to wesoła historia i śmiałem się wraz z innymi.
   Ktoś dotknął mego ramienia. Odwróciłem się i zobaczyłem Gureta obejmującego wpół Nitę. Dziewczynka nadal wyglądała na słabą i wstrząśniętą, ale w oczach pojawiły się już dawne błyski.
   - To ty powinieneś opowiadać, lordzie Kerovanie. Każdy słyszał już o wydrze i jej figlach, ale tylko Guret i ja słyszeliśmy o Gryfie uwięzionym w kryształowej kuli noszonej na szyi lady, nieświadomej, że jest to żywa istota.
   - Nita! - Kazałem jej usiąść obok. - Gdzie się podziewałaś? - Byłam ostatnia na przeprawie. Obred przerzucił linę i przebyłam rzekę obwiązana niczym kosz z kamieniami. Mówiłam mu,
że przejdę wraz z koniem jak wszyscy, ale w ogóle nie chciał słuchać. Powiedział mi, że ty, lordzie, już przebyłeś rzekę, a ja nie powinnam kusić wody, by chciała odzyskać to, co już raz trzymała w garści. - Przerwała, a potem spojrzała na mnie i powiedziała drżącym głosem: - Zawdzięczam ci życie, milordzie. Ja... niecierpliwie wytarła nos i oczy i spróbowała jeszcze raz. Dziękuję... - A potem zaczęła płakać. Położyłem rękę na jej ramieniu, zmartwiony załamaniem się zuchwałej Nity. Jej ciało drżało w konwulsyjnych dreszczach.
   - To reakcja spowodowana otarciem się o śmierć - bezradnie powiedziałem do jej brata. - Po bitwach widziałem mężczyzn, którzy przechodzili przez to samo. - Niezgrabnie objąłem ~ją i przytuliłem, zastanawiając się, czy zaprotestuje. Nic nie powiedziała i tak siedzieliśmy przez długi czas. Słychać było tylko ciche szlochanie Nity.
   W końcu Guret wyszeptał do mnie: - Lordzie, czy ty naprawdę jesteś człowiekiem? Czy też jednym z Duchów Marzeń, o których mówi Nita, gdy bębnieniem wprowadza się w trans i ociera o inne światy?
   Spojrzałem na niego ponad głową jego siostry. - Naprawdę człowiekiem, Gurecie, i niczym więcej. Chociaż czasami - ciemne oczy chłopca zmuszały mnie do uczciwości - byłem napełniany obcym istnieniem kogoś z przeszłości. Kogoś, kto nie jest... z tego świata. Ale to było bardzo dawno temu.
   - A jednak jest to - chłopiec wskazał na podwinięte pode mnie kopyta.
   Poczułem, jak przeszywa mnie stary dreszcz, ale starałem się mówić spokojnie.
   - Tak się... urodziłem. W mojej rodzinie była... inna krew, tak mówiły opowieści. Jesteśmy spokrewnieni z ludźmi Starej Rasy.
- I dlatego masz Moc? - Kto ci to powiedział?
   - Wszyscy widzą, że jesteś inny, a w noc, kiedy przybyłeś, Obred opowiedział, jak ostrzegłeś ich przed jednym z zabójczych Zacienionych Miejsc. Nosisz także to. - Skinął głową na moją bransoletę. - Osoba nie mająca Mocy nie mogłaby tego uczynić.
- Może masz rację - zgodziłem się niechętnie - ale nie
znam się na tym ani tak naprawdę nie chcę się uczyć. Nie chcę być odmienny wewnętrznie, tak jak jestem zewnętrznie.
   Ciemne oczy zabłysnęły w świetle płomieni ogniska. - Może jest tak, jak mówiłeś dziś rano. Ten kto nie martwi się odpowiedzialnością - lub Mocą - nie powinien jej mieć.
   Uśmiechnąłem się trochę smutno. - Moje własne słowa, ale być może obaj powinniśmy je rozważyć...
   Tej nocy, gdy wokół mnie leżał pogrążony we śnie obóz, nie mogłem zasnąć. Wielokrotnie wspominałem uratowanie Nity, wbrew mej woli myśli przesuwały się w zwolnionym tempie. Jak gdyby spoza siebie widziałem wirujący nurt, mały kształt Nity, moje własne ruchy - takie niezgrabne i nieefektywne. Na myśl o tym, jak blisko byłem śmierci - a Nita poza wszelkim ratunkiem, cały się spociłem. Przed śmiercią przecież, pomyślałem wstrząsając się, chociaż noc była ciepła, nie ma żadnej obrony...
   Nieprawda, odpowiedziała inna część mego umysłu. Większość ludzi ma potomstwo swej krwi i w ten sposób żyją dalej. Pomyślałem o jasnym spojrzeniu Gureta i zadziornej przyjaźni Nity i pozazdrościłem ich rodzicom. Jak by to było mieć własnego syna lub córkę, doradzać im, opiekować się tak, jak dzisiaj stało się z Guretem i Nitą?
   Joisan i ja od trzech lat byliśmy prawdziwym małżeństwem. Wiedziałem, że nigdy nie wykorzystała swej sztuki Mądrości i nie próbowała nie dopuścić do poczęcia. A jednak nie mieliśmy dzieci. To musiało oznaczać, że nie mogłem jej dać dziecka znowu różniłem się od czystej ludzkiej rasy.
   Pomyślałem o moim własnym dzieciństwie, gdy ojciec dawał mi wszystko, czego mógł oczekiwać jego syn i dziedzic, a co dotyczyło ubrania i trenowania. Nie dopuszczał natomiast do zbliżenia i dzielenia uczuć. Zawsze trzymał mnie z dala od siebie. To odosobnienie było częściowo spowodowane czarami matki, pragnącej, by zwrócił się przeciwko potworowi", którego był ojcem. Odkryłem to po jego śmierci, gdy było już za późno. Przypomniałem sobie moje dziecinne przysięgi spowodowane odrzuceniem przez Ulrica. Przysięgałem, że jeśli kiedykolwiek będę miał syna, nigdy się tak nie zachowam... i wtedy przypomniałem sobie miękką, tęskną nutę w głosie Joisan, gdy mówiła o dziecku Utii...
Westchnąłem głęboko stwierdzając jednocześnie, że ręce miałem
zwinięte w pięści, a paznokcie wbijały się w spód dłoni. Otworzyłem oczy i zmusiłem do rozluźnienia, patrząc na księżyc, którego ponownie przybywało, i na jasne, tak bardzo jasne gwiazdy. Tutaj, na równinie, gdzie nieba nie zasłaniały żadne drzewa, gwiazdy rozpościerały się w tak jaśniejącej mnogości, że od patrzenia na nie kręciło się w głowie. Wydawało mi się, że kurczę się w sobie, a w porównaniu z ich odwieczną obojętnością moje zmartwienie stało się śmieszną, bezcelową słabością.
   A jednak coś we mnie walczyło z takim wyrokiem znikomości - negacji duszy. Jestem człowiekiem, powiedziałem tym dalekim, nic nie czującym obserwatorom, człowiekiem, i dzisiaj uratowałem życie. Ta myśl dała mi pewną pociechę. Zamknąłem oczy i przywołałem sen.
   Przez następne dziesięć dni jechaliśmy stale na południe lub wschód, na horyzoncie szukając gór dla Obreda. Nad rankiem jedenastego dnia, kiedy przypadkiem jechał obok mnie, zapytałem, dlaczego on i pozostali Kiogowie opuścili góry, zza których przyszedłem z Joisan, a także czy on i jego ludzie pochodzili z tych szczytów.
   - Odpowiedź na twoje drugie pytanie brzmi nie". Gdy byłem jeszcze tak mały, że ledwie sam mogłem jeździć, przybyliśmy na te ziemie. Drogę otworzyła Nidu. - Widząc mój zdziwiony wzrok, kiwnął potwierdzająco głową. - Tak, ta sama Mądra, którą widziałeś. Mój ród żyje długo, to prawda, ale Siły Nidu dały jej rozpiętość życia, jakiej zaznało niewielu. Jest stara, a jednak nie starzeje się... Lepiej nie wypytywać kogoś, kto ma Moc... Grała na bębenku i śpiewała, a my wjechaliśmy w szarość... gdy się rozwiała, byliśmy tutaj, w tej krainie.
   - Dlaczego porzuciliście swój dawny kraj? - zapytałem myśląc, że podejrzenia Joisan o przejściu tych ludzi przez jakiś rodzaj Bramy z innego miejsca lub czasu do tej krainy, będą miały więcej prawdopodobieństwa po wyjaśnieniu Obreda.
   - Byłem zbyt mały, żeby dużo zrozumieć, a Starsi nigdy nie chcieli o tym mówić... ale pamiętam, że schowałem się na jednym z wozów i po kryjomu wyglądałem. Wtedy zobaczyłem, jak nasi młodzi mężczyźni i kobiety byli zabierani w kajdanach, skuci łańcuchami za szyje i w okowach. Pomiędzy nimi była moja matka. Obok nich, z batami w dłoniach, jechali wysocy, szczupli
mężczyźni o jasnych włosach i oczach. W ten sposób do Krainy Arvonu przybyliśmy w dziwnej grupie - tylko bardzo starzy i bardzo młodzi i zaledwie paru jeźdźców w pełni sił...
   - To smutne wspomnienia - powiedziałem wolno, myśląc, że w pewnym sensie jego los był gorszy od mojego. - Musiało ci brakować matki.
   - Być może na początku. Nie pamiętam zbyt wiele. Zapamiętałem tylko ten jeden moment. Ale tutaj wszystko było inne. Byliśmy wolni, jeździliśmy bez lęku po naszym górskim domostwie aż do ostatniej zimy. To znaczy, aż do... - przerwał w poszukiwaniu właściwego słowa. - Ta rzecz... Ten, Który Przemierza Szczyty, zabrał życie Jerwina. Między tymi, którzy To widzieli, był Guret wraz ze mną. Jedno spojrzenie wystarczyło. Spakowaliśmy się i wyruszyliśmy czując na naszych plecach oddech Lodowych Smoków, mieliśmy szczęście, że przeszliśmy przez przełęcz bez wywołania lawiny, ale żaden z nas, który To widział, nawet nie pomyślał o powrocie.
   Jego słowa ugodziły bezpośrednio w ciało, poczułem na szyi dreszcz i wbijające się lodowe szpilki. Wciągnąłem powietrze i wykrztusiłem: - To?
   - Każda z óbecnych tam osób widziała co innego, ale wszyscy twierdzili, że było to niesamowite - coś przeciwne Naturze. Dla mnie było to żółtawe, kłębiące się i zimne, zimniejsze od śmierci, bardziej przegniłe niż rozkładające się ciało. Pędziło w górę starożytnej górskiej drogi z prędkością myśliwego, na jego drodze stał Jerwin. Stał... jak przykuty... a my krzyczeliśmy, żeby uciekał. Jego twarz... - głos Obreda załamał się i na chwilę zamilkł. Widzisz, Jerwin był synem mojej siostry. To była jego pierwsza wyprawa. I gnębi mnie myśl, że jego śmierć się jeszcze nie zakończyła... to nieczysta śmierć... śmierć bez końca.
   - Rozumiem - wyszeptałem poruszony jego przerażeniem i wspominając moje własne. - Ja też to widziałem.
- Ty? Kiedy? - Obred był najwyraźniej zaskoczony.
   - Zanim z Joisan weszliśmy do twojej krainy. Nie widziałem tego w rzeczywistości, to był tylko cień... wizja, jeśli chcesz. To było okropne.
   - Tak - Obred w zamyśleniu pociągnął za ciężko opadające wąsy. - Czy widziałeś to tak, jak ja opisałem?
   - Tak. Przez żółtawą mgłę przelatywały czerwone pasma... słychać było brzęczenie przypominające odgłos wściekłych os lub jakąś niesamowitą muzykę...
   - Nic nie słyszałem. Ale to było w każdym z nas, niektóre rzeczy wydawały się jednakowe, inne były odbierane w zależności od patrzącego. Nidu była jedyna, która widziała wyraźnie - lub tak jej się zdawało.
- Co zobaczyła?
   - Polowanie. Ludzi i potwory za istotą z legendy. Niesamowitą mieszaninę kobiety i ptaka... groteskową i brzydką. Podobną do harpii ze Starych Legend Arvonu.
   Harpia? Szukałem w pamięci, aż w końcu przypomniałem sobie jedną z maleńkich figurek, jakie zabrał mój przyjaciel Riwal podczas jednej ze swych wypraw do Ziem Spustoszonych. Wspomniałem jego slowa, gdy starał się złożyć razem połamane ciało i nogę. - To prawda, że jest to ciało kobiety, Kerovanie, ale noga należy do ptaka. Można je jednak dokładnie złożyć. Widzisz? Szkoda, że nie ma drugiej nogi. - A ja stałem i patrzyłem zdumiony na jednonożną istotę o ciele kobiety, ptasiej głowie i nogach drapieżnego ptaka. Coś w drapieżnym wyrazie maleńkiej twarzy spowodowało, że zadrżałem i odsunąłem się jak gdyby w przestrachu, że istota za chwilę kłapnie zakrzywionym dziobem i rzuci się na mnie.
   - Harpia to straszna istota - powiedziałem wspominając maleńką rzeźbioną figurkę.
   Obred skinął głową. - Po śmierci Jerwina - po tym, jak owa istota przetoczyła się po nim, nie pozostało nic, nie mogliśmy nawet go pochować ani spalić - zdecydowaliśmy się na odejście. I teraz znowu szukamy gór, bezpiecznych gór, wolnych od Cienia.
   Popatrzyliśmy obaj na horyzont, był nadal płaski, bez żadnych charakterystycznych konfiguracji. Rozciągały się jedynie równiny... Zmrużyłem oczy i wyciągnąłem w kierunku Obreda rękę. 
Spójrz, tam na zachodzie. Co to jest? - Wydawało mi się, że łan trawy przedzielał niewielki pagórek.
  - Nie widzę - tak widzę! - Dał znak reszcie i podjechaliśmy w kierunku wzniesienia.
  W tak jednolitym krajobrazie odbieranie wrażeń jest wypaczone. Po kilku minutach zrozumiałem, że pagórek jest o wiele bliżej, niż się pierwotnie wydawało, a w związku z tym jest znacznie
mniejszy. Kłus Nekii przemienił się w łagodnie kołyszący, gładki galop. W parę minut później zatrzymaliśmy konie przed owym samotnym obiektem.
  - Studnia! - wykrzyknął Obred. - Skąd się tutaj wzięła, z dala od ludzkich zabudowań?
  Patrzyłem na wysokie ocembrowanie wykonane ze spojonego razem polnego kamienia. Z głębi dobiegał upojny szmer płynącej wody. U stóp studni rosły kępy małych krzaków okryte dużymi pomarańczowymi kwiatami.
Obred sięgnął po bukłak i odczepił go od siodła.
  - Przynajmniej będziemy mogli odnowić nasze zapasy wody i napić się do woli. Wydaje mi się, że od niepamiętnych czasów nam jej brakuje.
  Zaczął zsiadać z konia. W tym momencie poczułem mrowienie na nadgarstku. Spojrzałem na bransoletę ludzi Starej Rasy błyszczącą teraz niebieskozielonym światłem, widocznym nawet w jasnych promieniach słońca. Po zewnętrznych runach przebiegał złotoczerwony płomień. Popatrzyłem na talizman z niedowierzaniem, studnia była czymś tak zwyczajnym, nie mogłem uwierzyć.
  Z bransolety buchnęła fala gorąca prawie przeszywając mnie podmuchem. Usłyszałem swój głos.
- Obredzie, nie!
  Przywódca Kiogów szedł dalej, nie odwrócił nawet głowy. Zerknąłem na resztę grupy, większość siedziała na koniach, z oczyma utkwionymi w studni. Paru poruszało się z niepokojem. Zobaczyłem znajomą twarz i wkładając w okrzyk całą moją wolę zawołałem:
- Gurecie! Musimy go zatrzymać! Do mnie!
  Chłopiec ocknął się z zauroczenia studnią, jego ciemne oczy spojrzały w moje. A potem uderzając piętami wierzchowca przepchnął się pomiędzy innymi jeźdźcami i dojechał do mnie.
  Obróciłem Nekię i dałem mu znak. Razem ruszyliśmy za Obredem. W momencie gdy dopadliśmy jego szerokich pleców, prawie dosięgnął krzewów. Pochyliłem się i obiema rękoma złapałem przywódcę Kiogów za koszulę, Guret zrobił podobnie.
  - Na prawo! - krzyknąłem, kierując konia naciskiem kolan i przemieszczeniem ciężaru. Oba rumaki zawróciły na tylnych nogach i oddaliły się od studni. Popędziłem Nekię uderzając
piętami po bokach, potrzebna nam była bowiem duża szybkość dla utrzymania równowagi, zwłaszcza że ciało Obreda było ciężkie. Poczułem w ręku nagły ból. Jego zęby zacisnęły się mocno na moim lewym kciuku i palcu wskazującym. Ich biel wkrótce przesłoniła płynąca czerwona krew. Zacisnąłem uścisk, błagając mogące słuchać mnie Moce, by dodały mi sił, dopóki nie odjedziemy poza zasięg czaru studni.
   Kilka kroków dalej Obred rozluźnił szczęki i osunął się bezwładnie w naszym uścisku.
   Ścisnąłem Nekię kolanami sygnalizując zatrzymanie. Z mojego odrętwiałego uścisku na równinę, twarzą w dół, upadł Obred. - Zajmij się nim - powiedziałem Guretowi zawracając klacz
w kierunku pozostałych Kiogów. Właśnie zsiadł pierwszy, drugi, trzeci, a potem czwarty jeździec. Wszyscy szli w kierunku pułapki. Wyprzedziłem ich.
. - Stop! - Zawróciłem Nekię w ich kierunku, wyciągnąłem miecz postanawiając, że każdy, który nie usłucha, umrze czysto od mojej broni i nie zostanie wciągnięty w pułapkę Cienia.
   Paru zawahało się w momencie wyciągnięcia ostrza, potem wszyscy zatrzymali się mrugając powiekami. Działając pod wpływem na wpół zapomnianej opowieści przesunąłem stalą w powietrzu pomiędzy całą grupą i studnią. Zimne żelazo rzeczywiście przerwało zapatrzenie.
   - Z powrotem! Wracajcie z powrotem! - natarłem na nich Nekią, nadal machając w powietrzu mieczem. Przez cały czas starałem się utrzymać ostrze pomiędzy nimi i studnią. Działając pod wpływem wskazówek jeźdźców, kilka koni cofnęło się z wahaniem do tyłu. Pojedynczo, powoli, wszyscy Kiogowie odstąpili. Gdy znaleźli się w odległości około czterdziegtu stóp *, przymus znikł nagle. Zdezorientowana grupa zmieszała swoje szeregi, jeden z jeźdźców spadł zemdlony, inni łapali się za głowy i krzyczeli.
   Podszedł do mnie Guret podtrzymujący Obreda. Zsiadłem z konia ostrzegając: - Nie patrzcie na to wprost. Być może ci, którzy już raz dali się złapać, mogą być bardziej podatni za drugim razem.
* 1 stopa = 30,48 cm, tzn. 40 stóp wynosi ok. 12 m (przyp. tłum.).
  
  Obred wzdrygnął się. - Nie wydaje mi się, aby już raz złapani mogli mieć drugą okazję, lordzie. Ta - obrzydliwość... - splunął, wyglądając przez chwilę, jak gdyby miał zwymiotować na samo wspomnienie studni.
  Obejrzałem się i popatrzyłem na kamienną pułapkę, otoczoną nienaturalnie jaśniejącym kwieciem. Nakazałem Obredowi i Guretowi pozostać na miejscu, a sam zbliżyłem się trzymając wyciągnięty miecz pomiędzy sobą i studnią. Bransoleta płonęła ogniem. Z ogromną ostrożnością okrążyłem studnię badając skały i kwiaty. Gdzie czaiło się niebezpieczeństwo? Czy ofiary miały się rzucać do wnętrza? Nagle coś trzasnęło pod nogą. Spojrzawszy w dół stwierdziłem, że jest to czaszka łani. Do białych kości nadal przylegały kawałki skóry. Nieco dalej leżały bielejąc w słońcu jelenie rogi - potem coś, co wyglądało jak resztki małego dzikiego kota. Instynktownie stanąłem i opuściłem miecz.
  Natychmiast poczułem jej czar, chociaż zew był przytłumiony najprawdopodobniej przez bransoletę. W uszach słyszałem plusk wody, wody życia, wody wieczności. Napicie się takiej wody dawało nieśmiertelność... odporność na ból... dawało wielowiekową mądrość...
  Zrobiłem krok do przodu, co wyrwało mnie z odrętwienia i zrozumiałem, jak blisko byłem wpadnięcia w pułapkę. Odskoczyłem do tyłu, podniosłem w górę miecz i wtedy zobaczyłem drgnięcie przy kamiennej cembrowinie. Te kwiaty...
  Zamrugałem powiekami. Czy była to wyobraźnia, czy też te kwiaty naprawdę odchyliły się od stali? Znowu opuściłem miecz, patrzyłem, jak kwiaty wyciągają się w moim kierunku, skręcają się, falują - płatki drgają, otwierają się niczym głodne usta, takie cudownie piękne...
  Szybko podniosłem miecz i znowu były tylko kwiatami. Ostrożnie zakończyłem obchód, zauważając jeszcze prawie skryte w wysokiej trawie kości, jak gdyby odrzucone po uczcie.
  Gdy podszedłem do Obreda i Gureta z drugiej strony studni, przywódca Kiogów podprowadził Nekię.
  - Wsiadaj, Kerovanie. Odjedźmy od tego, zanim ponownie nas zwabi. Przez chwilę myślałem, że i ciebie pochwyciło. Potrząsnąłem głową odmawiając ofiarowywanych wodzy.
    - Nie mogę jeszcze odejść. - Spojrzałem na pułapkę Cienia i w moim głosie zabrzmiał strach. - Muszę zrobić wszystko, co w mojej mocy, by To unieszkodliwić. Nie można pozwolić na zwabianie innych - ani zwierząt, ani ludzi.
Na ramieniu poczułem uścisk dłoni Gureta.
    - Ależ, Kerovanie, sam przecież mówiłeś, że nie uczono cię wykorzystywania Mocy. W jaki sposób będziesz mógł zrobić coś takiego?
    - Nie wiem. - Te słowa zostały ze mnie wydarte, zmusiła mnie do nich prawdomówność. - Ale wiem, że nie mogę odjechać wolny i pozostawić tę istotę także wolną. Wolną do dalszego zabijania.
    Wysunąłem się z jego uścisku, odwróciłem i z powrotem " poszedłem w kierunku studni.

Rozdział 5
Joisan

Nie minął jeszcze tydzień od chwili odjazdu mego pana z wywiadowczą wyprawą Kiogów, gdy zaczęłam się zastanawiać, czy nie będę miała dziecka. Kobiece okresy zawsze miałam w terminie, a tym razem księżyc stał już w nowiu - i nadal nic. Jako akuszerka z uwagą śledziłam drobńe zmiany zachodzące w moim ciele, które mogły oznaczać, że przygotowywałam się do noszenia w sobie nowego życia.
  Nie wiedząc sama, czy pragnęłam potwierdzenia, czy też zaprzeczenia moich podejrzeń, wspominałam forsowne chwile naszej wędrówki od chwili opuszczenia Anakue, irracjonalne zachowanie Kerovana na widok owego zewu z gór - to wszystko mogło zakłócić mój biologiczny rytm. Każdego ranka mówiłam sobie, że dzisiaj skończą się moje niepokoje... dni mijały, jeden podobny do drugiego i nie dawały odpowiedzi na moje pytanie. Tylko czas mógł rozwiać te wątpliwości.
  Czas, jaki spędzałam w obozowisku Kiogów, pozwalał na samotne rozmyślania. Jako honorowy gość nie miałam przypisanych zajęć, a te, w których mogłam pomagać - takie jak przędzenie sztywnych lnianych nici z dzikiego, rosnącego wzdłuż brzegów rzeki lnu, pozostawiały dużo czasu na rozmyślania. Długie godziny spędzałam rozmawiając z Jonką, ucząc się o ludzie Kioga, o tym, jąk przybyli na te równiny. Ze strachem przyjęłam wiadomość o tym, co wygnało ich z górskiego domostwa ta sama Istota (lub podobna, jeżeli w ogóle można było wyobrazić sobie podwójny horror), jaką ujrzeliśmy z Kerovanem owej nócy na zboczu.
   Z jakiegoś powodu (może nawet chciałam myśleć o czymś innym, gdyż było to tak niemiłe) powracało wspomnienie o owym górskim horrorze. Nie mogłam przestać ó tym myśleć. Zaczęłam się zastanawiać, czy zawsze istniało owo zło niszczące ziemię, a może zostało stworzone przez jakiegoś przewrotnego wyznawcę Ciemności...
   Czasem w nocy, leżąc sama w namiocie gościnnym, śniłam o tym. Budziłam się wtedy drżąc cała z zimna, tak bardzo brakowało mi ciepła i siły Kerovana. Zawsze szukaliśmy w sobie wsparcia i szczęścia, zupełnie jak gdybyśmy istnieli tylko w zakreślonym przez naszą miłość kole - tak jak różdżka kreśli pentagram dla ochrony podczas czarów. W miarę jak mijały dni, zastanawiałam się, czy zew z gór został ostatecznie zerwany, moglibyśmy wtedy rozszerzyć to otaczające nas ciepło na jeszcze jedną osobę - nasze dziecko...
   Pod wpływem tej pełnej nadziei myśli odizolowałam się od strachu i niepewności. W miarę jak upływały dni, wzrastała pewność. Czasem leżałem bezsennie z rękoma przyciśniętymi do brzucha (chociaż dhzgo jeszcze należało czekać na jakiekolwiek tiznaki ruchu), starając się odpędzić złe odczucia, starając się myśleć zimno i logicznie.
   Każda kobieta obawia się trochę, gdy stwierdzi, że jest w ciąży - ja może bardziej niż inne, zbyt wiele porodów już odbierałam w swoim życiu. Strach przed bólem... strach przed ostateczną samotnością bóli porodowych... strach przed zmianą... strach przed możliwością - nawet jak najmniej prawdopodobnej - śmierci. Myśląc rozsądnie, wiedziałam, że fizycznie jestem odpowiednio stworzona do rodzenia. Byłam zdrowa, miałam mocne i giętkie ciało. Kobiety z rodziny mojej matki od pokoleń rodziły łatwo i w niewielkich bólach. A jednak - bałam się trochę...
   Razem z rosnącym w pełnię księżycem rosło także moje pragnienie, aby potrzymać, dotknąć, zobaczyć mego syna lub córkę. Kiedy przechodziłam przez obóz Kiogów, mój wzrok przyciągały niemowlęta i małe dzieci. Wkrótce poznałam kilka młodych matek, ale mój sekret nadal pozostawał tylko i wyłącznie mój.
Jedna z młodych kobiet imieniem Terlys także była sama, gdyż
jej mąż wyjechał wraz z wywiadowcami. Zaczęłam z nią jadać kolacje, pomagałam jej przy dwójce wesołych dzieci - Janosie, pięcioletnim chłopcu, i Ennii, małej córeczce. Ennia zaczynała właśnie raczkować, ale czasem wydawało się, że czołga się szybciej, niż ja i jej matka chodziłyśmy. Przez cały czas miałyśmy z nią zajęcie... odplątywałyśmy ją z koszyka z przędzą, ratowałyśmy przed spaleniem w domowym ognisku, raz odwróciłam się na chwileczkę, aby zaraz potem odnaleźć Ennię bawiącą się spokojnie miedzianym naszyjnikiem matki pomiędzy kopytami przywiązanego przed namiotem ogiera!
   Dzięki niech będą Gunnorze, koń jak gdyby wiedział, że nie powinien się ruszać i stał jak wyrzeźbiony, podczas gdy ja zabierałam dziecko. Zaniosłam dziecko z powrotem do namiotu. Słabo się poczułam na myśl o tym wszystkim, co mogło się wydarzyć. Gdy oddałam Ennię matce i wyjaśniłam, gdzie ją znalazłam, ukroiłam grubą kromkę chleba, grubo posypałam solą i dałam ogierowi dziękując mu za wyrozumiałość.
   Po powrocie do namiotu Terlys pomogłam jej ubrać dziecko w czystą dhoti, załamując materiał tak, by nie ranił delikatnych nóżek i siedzenia. Zmęczona wrażeniami Ennia zasnęła, zanim założyłyśmy jej przez głowę czystą tunikę. Trzymając ostrożnie na ręku, ułożyłam ją w plecionej kołysce. Przykrywając śpiące dziecko usłyszałam głos Terlys. - Potrzebujesz własnego, lady Joisan.
   Spojrzałam w górę zaskoczona. Na ustach Terlys widoczny był delikatny uśmiech. Zastanawiałam się, czy odgadła. Może bym jej wtedy powiedziała, ale w tym samym momencie płachta namiotu załopotała, to Janos wracał z nauki jazdy.
   - Jak dzisiaj poszło, Janos? - zapytałam z obawą. Poprzedniego dnia wrócił brudny i podrapany po upadku przez głowę kucyka, gdy ten ostatni (zachowując się kapryśnie jak to zwykle kucyki) zdecydował się na wierzgnięcie zamiast na kłus w kole.
   - O wiele lepiej, Cera Joisan ~ uśmiechnął się pokazując przerwę między przednimi zębami. - Tym razem Pika chodziła tam, gdzie ja chciałem, a nie tam, gdzie ona wybrała.
    Matka przytuliła go do siebie. - To bardzo dobrze. Nie będziesz już spadał.
- No... - odwrócił się z kwaśną miną, pokazując siedzenie
lnianych spodni. - Tego nie powiedziałem. Ale... - rozjaśnił się - dzisiaj już sam wsiadłem z powrotem.
    Tego wieczoru, gdy wyszłam z namiotu Terlys i ostrożnie przechodziłam pomiędzy rzędami namiotów i wozów, zobaczyłam, że księżyc był ponownie w pełni. Zdecydowałam się zapytać Gunnorę (gdyż otacza ona specjalną opieką kobiety rodzące), czy rzeczywiście noszę dziecko, a jeśli tak, to kiedy miałabym je urodzić. Przygotowałam się uważnie, nigdy przedtem nie wykonywałam tej wróżby.
    W świetle księżyca wolno poszłam na pobliskie pastwisko, patrzyłam na dalekie kształty koni, słyszałam ich przytłumione parskanie, chrzęst rwanej trawy. Po zachodniej stronie pastwiska znajdowało się pole dzikiego ziarna, chronionego przed zwierzętami ciernistym płotem. Ostrożnie zerwałam garść zielonych kłosów,, wymawiając przy tym podziękowanie.
    W namiocie wsypałam je do glinianej czary, a potem dolałam °-wina. Pojedyncze ziarna zaczęły pływać w ciemnym płynie. Zaczęłam głęboko wdychać zapach winogron, wyrecytowałam niemą inwokację, prosząc Gunnorę o błogosławieństwo i pomoc. W końcu podniosłam czarę tak, aby padły w nią promienie księżyca. Następnie usiadłam ze skrzyżowanymi nogami i zamknęłam oczy, odprężyłam się. Nie wszyscy Mądrzy mają talent wróżenia, niektórym bardziej udają się pewne rzeczy niż inne. Nigdy nie próbowałam czegoś podobnego... ale coś mnie zmuszało... pchało, szeptało w mej duszy, że muszę wiedzieć... muszę wiedzieć... muszę...
   Kiedy w umyśle pojawiła się jasność, pochyliłam się do przodu rozluźniając wiązania koszuli, tak aby amulet Gunnory był swobodny. Był nadal ciepły od kontaktu z moją piersią. Nie dotykając palcami amuletu, zdjęłam go przez głowę trzymając za skórzany rzemień i wrzuciłam do glinianej czary z ziarnem i winem. Kiedy czerwony płyn znieruchomiał, spojrzałam w niego.
   W migoczącym świetle i cieniach jedynej zapalonej świecy jasno widziałam czarę wraz z zawartością. Patrzyłam na powierzchnię płynu starając się otworzyć umysł na każdą wizję, każdą wiadomość. Odbicie zapalonej świecy... moje własne szeroko rozwarte oczy.:. nie było nic, z wyjątkiem mieniących się czerwonych płomyków... potem złotych... czerwonych... czerwonozłotych...
   Płynęłam nad swoim ciałem, patrzyłam na młodą kobietę o szczupłych ramionach okrytych złotorudymi włosami. Jej/moja twarz były oczywiście zakryte, ale mój wzrok zdawał się mocniejszy, zwielokrotniony, tak że widziałam dalej, niż widzi się zazwyczaj... otaczał ją migający delikatny niebieskozielony blask, jaśniejący nad głową, poniżej słabo zarysowanej linii łopatek, pod lnianą koszulą zmieniał się w fiolet... fiolet to kolor czystej Mocy, czaru duszy... tylko niewielu należących do tego świata umiało ją okiełznać. Fiołkowe światło rozjaśniło się, zapulsowało regularnie jak uderzenie serca. Wydawało mi się, że w samym sercu fioletu widzę biały płomień, jasny niczym srebro, błysk czegoś... czegoś... czegoś, co powiększało się nieskończenie, rozwijało, aby wypełnić cały wszechświat,. a w tym samym momencie malało do rozmiarów maleńkiej iskry, prawie nierozróżnialnej przez ludzkie oko.
  Nie można dbzgo patrzeć na coś, co jest, a jednak nie istnieje... na szczęście umysł przestał rejestrować, odciął się od widoku zbyt strasznego, zbyt wzbudzającego grozę, a tak cudownego.
  Ocknęłam się na podłodze namiotu, czara była przewrócona, resztka zawartości wsiąkała w ziemię. Na szczęście wylała się obok tkanej podłogowej maty Jonki.
  Powoli, bojąc się nawet pomyśleć o tym, co zobaczyłam, podniosłam się. Byłam zmęczona, ale dziwnie spokojna. Po umyciu i wysuszeniu amuletu odłożyłam wszystkie rzeczy, zgasiłam świecę i poszłam spać.
   Zamknęłam oczy i oddychałam głęboko leżąc w białym świetle księżyca, czułam, jak powoli zasypiam. Dopiero wtedy, uspokojona i pogodna, pomyślałam o moim wróżeniu i o dziecku, które rzeczywiście w sobie nosiłam. Ten fiołkowy blask... Maleństwo, pomyślałam, jak gdyby mój syn lub córka już mogły dzielić ze mną myśli, czym/kim byłeś przedtem? Kimś z ludzi Starej Rasy, na pewno... kimś, kogo Moc zaćmiewała moje zebrane z takim trudem wiadomości.
  Niektórzy ludzie należący do mojej rasy uważali, że każdy przychodzący na ten świat miał poprzednie wcielenia. Wobec tego wszyscy przeżywamy wiele istnień, a czyny z poprzednich wcieleń determinują naszą egzystencję w obecnym życiu. Miałam bezpośredni dowód na to, kiedy Landisl ukazał się Kerovanowi jako
istota mająca starodawną tożsamość z moim panem. Być może w jakimś minionym czasie rzeczywiście byli jednością.
   Czy właśnie poprzez to dziedzictwo Mocy nasze dziecko odznaczać się może takimi właściwościami? Czy tylko potomkowie Kerovana dziedziczą cechy rodowe dawno zapomnianej władzy? Pomyślałam o mojej ciotce, Damie Math, jak zwaliła kamienie Ithkryptu na znienawidzonych najeźdźców Alizonu. Takie wykorzystanie Mocy spowodowało jej śmierć, ale z takiej śmierci byłby dumny każdy wojownik. Jedna stara kobieta zrównała z ziemią zamek obronny mogący stać jeszcze przez wieki. To nie były maleńkie czary. A ja... znając niewiele nad to, czego nauczyłam się przy Damie Math i innej Mądrej Kobiecie, wzmocniłam moją wolę... moją Moc i teraz mogłam przyznawać się do znajomości niewielkiej cząstki starożytnej Sztuki.
  Nie, nasze dziecko nie otrzymało całej swej siły tylko od mojego męża... ja także miałam w tym swój udział.
  Wówczas pomyślałam z uśmiechem, że dziecko i jego Moc mogły być całkowicie niezależne i nie miały nic wspólnego z moim rodem. Powinno mi wystarczyć, że Gunnora odpowiedziała na moje pytanie, dała pozytywną odpowiedź. Usiłowałam wyobrazić sobie Kerovana trzymającego w ramionach maleńki węzełek, jak patrzy na to piszczące czerwone stworzenie; które musi uznać za swoje i czuje się przy tym nieszczególnie, jak większość ojców.
  Czy będzie uradowany? Całym swoim istnieniem miałam nadzieję, że tak, chciałam, aby jak najszybciej powrócił. Może to właśnie będzie dla niego wystarczającym powodem do znalezienia prawdziwego domu. Chociaż okazał się dobrym akuszerem przy oźrebianiu Briaty, niezbyt marzyła mi się myśl rodzenia syna lub córki gdzieś na pustkowiu, bez żadnej Mądrej Kobiety - takiej, która znałaby się na przyjmowaniu porodów i miała zdolne i wypróbowane dłonie.
  Policzyłam tygodnie i stwierdziłam, że termin wypada gdzieś około Uczty Środka Zimy, wtedy gdy oddech Lodowego Smoka był jak najbardziej dotkliwy. Zamknęłam oczy i poczułam się senna, prawie już zasypiając przysięgłam sobie, że zanim to się stanie, mój pan i ja będziemy już wtedy mieszkać we własnym domostwie (chacie, zamku lub namiocie), zanim...
Podczas pobytu w obozowisku Kiogów nie miałam powodu do
stosowania moich umiejętności leczniczych, z wyjątkiem tych, jakie sama potrzebowałam. Nie potrafiłam zapomnieć ciemnej, zamkniętej twarzy Nidu i wydawało mi się, że w tym wypadku najlepsza będzie rozwaga - zachowywać milczenie i nie robić nic, co mogłoby wyglądać jak uzurpacja stanowiska Szamanki...
   Dwa dni później po próbie wróżenia nie miałam jednak wyboru. Wczesnym popołudniem usłyszałam w moim namiocie głos Terlys: - Joisan! Joisan! Musisz przyjść!
   Wstałam szybko, w tym samym momencie zasłona przy wejściu została zerwana gwałtownym wtargnięciem Terlys.
   - Joisan! - zazwyczaj spokojna Terlys złapała mnie gorączkowo. - Twoja sztuka Mądrej - Janos jest chory - musisz przyjść!
   - Już idę. - Szybko zabrałam woreczek z lekami sprawdzając jego zawartość. - Co mu jest, Terlys? Uspokój się i opowiedz wszystko, co pamiętasz.
   - Obudził się dzisiaj rano z bólem głowy, ale poza tym wydawał się zdrowy. Dzisiaj po południu położył się mówiąc, że jest zmęczony. Teraz, kiedy poszłam go obudzić, poczułam od niego gorączkę, zanim go dotknęłam. Nie pozwolił się obudzić, tylko się rzuca i jęczy!
   - Gorączka... wysoka gorączka... - zajrzałam do woreczka i stwierdziłam, że lepiej nie będę już przygotowana. - Kiedy dojdziemy do namiotu, zagotuj wody. Muszę zrobić wywar z czarnej wierzby i szafranu.
   W przyciemnionym świetle namiotu Terlys obejrzałam Janosa. Miał tak wysoką gorączkę, że skóra wydawała się naciągnięta, oczy były zapadnięte w głąb czaszki. Bałam się, że jeżeli jego ciało nie zostanie ochłodzone, to zaraz dostanie konwulsji.
   - Szybko, Terlys - powiedziałam ściągając z dziecka ubranie. - Wyniesiemy go na zewnątrz, do strumienia. Przynieś czyste szmaty i czerpak. Musimy go obmyć chłodną wodą.
   Kilku Kiogów obejrzało się za nami, gdy dążyłyśmy w stronę strumienia. Terlys niosła Janosa, a ja szłam za nimi dźwigając torbę z lekami i garnek wrzącej wody. Podeszła do nas Jonka. - Co się dzieje, Cera?
   - Janos jest bardzo chory. - Przyspieszyłam kroku. - Ma wysoką gorączkę.
- Gdzie jest Nidu? - zapytała Jonka, dołączając do nas. Terlys nie odwróciła się nawet przy odpowiedzi.
   - Pytałam, ale nikt nie wie, gdzie poszła, tylko że nie było jej od rana.
   Nad strumieniem pomogłam Terlys ułożyć Janosa na plecionej macie, a potem kazałam jej zmoczyć szmaty i położyć na jego ciele. - Gdy skóra przyzwyczai się trochę do chłodu wody, zacznij polewać go czerpakiem.
   Podczas gdy Terlys zaczęła moczyć i wyżymać szmaty, szybko namaściłam się olejem leczącym, następnie zapaliłam trzy błękitne świece, które przyniosłam ze sobą. Zerkając spod oka na Terlys i pomagającą jej Jonkę, rozpoczęłam pospieszną i żarliwą inwokację:
   - Gunnoro, pani, która opiekujesz się niewinnymi, ulecz Janosa i pobłogosław go. Wspomóż mnie w niesieniu pomocy, proszę cię o to w Imieniu Duchów Światła. Niech się zawsze dzieje Twa wola.
   Wzięłam nadal wrzący garnek i odmierzyłam z mojego woreczka szczyptę proszku z czarnej wierzby, potem kilka szczypt szafranu, a następnie porcję drzewa sandałowego. Mieszając wszystko razem, czekałam, aż woda ostygnie, starałam się uspokoić, odprężyć spięte mięśnie. Muszę odsunąć od siebie niecierpliwość - zastosować odpowiednią dyscyplinę.
   Zamknęłam oczy i odetchnęłam głęboko, zmuszałam się do spokoju, do wiary w moje siły. Niewiele można zdziałać w sztuce leczenia, dopóki leczący nie osiągnie spokoju, stanu odprężenia i możliwości ujrzenia w swoim umyśle osoby chorej jako całkowicie uleczonej... Skoncentrowałam się na widzeniu Janosa szczęśliwym, jadącym na swoim kucyku. Mieszałam napar, aż ostygł na tyle, by można było go przelać do błękitnej kryształowej czary, którą trzymałam do celów medycznych.
   Podeszłam do Janosa i dotknęłam jego czoła. Wysiłek Terlys trochę pomógł - dzięki Gunnorze - chłodna woda orzeźwiła go nieco, a nalewka całkowicie zwycięży febrę. Podtrzymując na wpół przytomne dziecko, zmusiłam go do wypicia zawartości czary. Skrzywił się po pierwszym łyku, ale pod wpływem naszych namów wypił potem następne. Przykryłyśmy go lekkim kocem i cicho usiadłyśmy obok. Trzymałam w dłoni rękę Terlys i kazałam
jej myśleć o Janosie jako o zdrowym i wesołym chłopcu. Starając się utrzymać tę wizję i z całej siły koncentrując się na uzdrowieniu, nie usłyszałam kroków na przeciwległym brzegu strumienia.
  - Jakie ma szanse? - Ostrość tego pytania zaskoczyła mnie. Otworzyłam oczy i na drugim brzegu zobaczyłam stojącą Nidu. Jej zacienione oczy zazwyczaj tak puste i ciemne, błyszczały teraz gniewnie.
Milczałam, odpowiedziała Terlys.
  - Cera Joisan pomogła, gdy Janos nagle dostał wysokiej gorączki.
  - Pomogła! - Niewiara Nidu była oczywista. - Zanurzyła biedne dziecko w strumieniu? Dusiła go miksturami? On potrzebuje magicznego bębna, Terlys... nie tego - tego...
  Nigdy nie dowiedziałam się, jakie jeszcze oszczerstwo miała na myśli. Krzyk zdziwienia, jaki wydała z siebie Jonka, spowodował, że wszystkie odwróciłyśmy się do Janosa.
  - Patrzcie, na jego czole widać pot! Gorączka spada! Podbiegłam z powrotem do chłopca i dotknęłam z ulgą jego czoła i piersi. Jonka miała rację. Terlys delikatnie otarła mu czoło i szepnęła coś do niego cichutko, na chwilę otworzył oczy.
- Mamo... pić...
- Czy można dać mu wody? - zapytała Terlys.
  - OczyViście, takie wysokie gorączki odwadniają organizm. Daj mu chło~ej, ale nie zimnej wody.
  Kiedy niosłyśmy chłopca do namiotu, rozejrzałam się za Nidu, ale nigdzie jej nie było. Gdy Janos usnął, dałam resztkę naparu Terlys i poleciłam jej dać mu jeszcze jedną porcję o zachodzie słońca i jedną o północy.
  - Jeżeli będzie potrzebował więcej, to uwarzę rankiem powiedziałam - ale nie wydaje mi się, żeby był jeszcze potrzebny. Skryj go przed chłodem i każ mu przynajmniej jutro zostać w domu. Będę - zamilkłam, uświadamiając sobie, że to Nidu powinna mieć ostatnie słowo dotyczące chłopca... - Przyjdę jutro po południu, nie będzie mnie rano - powiedziałam stanowczo. Na razie Janos był pod moją opieką i powinnam go dopilnować. Jeżeli Nidu nie potrafiła zrozumieć zasad poświęcania się Sztuce Leczenia, musiała być bardzo nieumiejętną znachorką.
  - Dziękuję, Cera Joisan. - Terlys wzięła moje ręce w swoje dłonie. - Zwróciłaś mi mojego pierworodnego, mam nadzieję, że pewnego dnia sama dowiesz się, co to znaczy. Jak wielki jest to dar. Jestem ci dłużna i oboje z Rigonem przyjmujemy ten dług. Będę się starała spłacić go, gdy tylko będę mogła.
  - A ja jestem ci wdzięczna za ciepło twego ogniska i twoje towarzystwo, Terlys. - Teraz ja ujęłam jej dłonie, poruszona bardziej, niż mogłam to pokazać. - Niech Gunnora błogosławi tobie i twojej rodzinie.
  W gardle czułam dziwną suchość i przez chwilę zastanawiałam się nad głębokimi emocjami, jakie wyzwoliło we mnie uleczenie Janosa i słowa Terlys... To było zupełnie tak, jak gdyby moje najbardziej intymne uczucia zostały uzewnętrznione. Dlaczego? Zawsze uczono mnie silnej kontroli, maskowania myśli i uczuć była to część nauki, jaką otrzymałam jako przyszła pani Na Zamku, zanim wojna zniszczyła moją przyszłość.
  Nagle odnalazłam odpowiedź na to pytanie. Wiele z moich pacjentek opisywało to uczucie jako wrażliwość" na otoczenie w momencie ciąży - czy mogłam pomyśleć, że jako uzdrawiająca będę niewrażliwa na dziecko?
  - Uśmiechasz się, pani? - Za mną rozległy się zimne słowa. Odwróciłam się i zobaczyłam Nidu wychodzącą z najbliższego namiotu. Szamanka jak zwykle była ubrana w ciemnobrązową szorstką szatę z kapturem. U paska wisiał mały bębenek, a jej palce poruszały się lekko po jego powierzchni wytwarzając ciche bębnienie. - Dlaczego się uśmiechasz? Czy masz jakieś tajemne szczęście? A może myślisz o tym, jak mnie ośmieszyłaś przed chwilą?
  Stwierdziłam, że ledwie słyszalny dźwięk bębna nie pozwalał mi na koncentrację, ale mimo to odpowiedziałam:
   - Z pewnością nie, Cera Nidu. Po prostu cieszę się, że Janos jest zdrowszy.
  - Dzięki tobie oczywiście... - Zbliżyła się do mnie, szybciej poruszając palcami. - Wygląda na to, że masz jakąś Moc, chociaż nie jest ona taka silna jak moja, ale będę musiała się z tobą liczyć. - Bębnienie było coraz silniejsze, Nidu zaczęła się kołysać w takt uderzeń. - Czy masz życzenie, by tutaj pozostać? Tak, pani?
  - Nie... nie wiem. - Ze strachu stwierdziłam, że mój puls zaczyna przyspieszać w takt uderzeń bębna. - Muszę tutaj pozostać, dopóki mój pan nie powróci z wyprawy. Nie wiem, co będzie robił potem. Nie chcę sprawiać kłopotów. Przyszłam na wezwanie Terlys, jest tutaj moją przyjaciółką.
   Oczy Nidu była czarne niczym studnia, kamienne i bez wyrazu. - Widzę, że nie kłamiesz. Mimo to czasem nawet ci, którzy nie pragną tworzyć kłopotów, jednak je znajdują. Twoje wezwania obudziły Duchy Snów, które odpowiadają na moje bębnienie. Zaciemniły się połączenia, na których się z nimi porozumiewałam. Musisz odejść, teraz.
- Nie mogę. Mój pan...
   - Joisan, twój pan ma własne kłopoty. Tak jak i ty, pani, wtrąca się w nie swoje sprawy, a nie ma nawet twoich niewielkich umiejętności. Patrz. - Podniosła rękę, tak że widziałam poznaczone liniami wnętrze jej dłoni. Bębnienie przyspieszało swój rytm bardziej. Chciałam zrobić krok do tyłu, odsunąć się od grożącej ręki, ale nie mogłam się poruszyć. Patrzyłam na dłoń i nie mogłam odwrócić wzroku, nagle ujrzałam zawirowanie... chmurę. Obraz, który rósł...
   Na środku nie kończącej się równiny stał Kerovan z wyciągniętym mieczem, jego bransoleta błyszczała jasno, wyryte na obwodzie runy pulsowały czerwono i złoto. Dalej znajdowało się coś, co wyglądało jak studnia - trudno było zobaczyć dokładny kształt, gdyż otaczał ją nimb Cienia. Wstrzymałam oddech rozumiejąc, że Ciemność wołała, przyciągała mego pana, a on odpowiedział na wyzwanie. Stał w rozkroku, z uniesioną głową, patrzył na ową rzecz tak prawdziwą w moim dalekowidzeniu, że wydawało mi się, iż mogę wyciągnąć rękę i złapać go za ramię, odciągnąć od próbującego go zwabić niebezpieczeństwa.
   - Kerovan! - Spróbowałam mówić, a potem łączyć się z nim telepatycznie, ale Kerovan nie odwrócił swej uwagi od Istoty, przed którą stał. Czy byka to iluzja, którą stworzyła Nidu? Ale on był taki rzeczywisty - był tak blisko, że widziałam słaby cień zarostu na jego policzku, widziałam, jak wiatr rozwiewa włosy na jego odkrytej głowie. Włosy miał dłuższe niż przed odjazdem. Dlaczego mnie nie słyszał? Kerovanie!
Wolno skierował się w stronę owej Istoty, jeden krok... drugi...
   - Kerovan! - Mój krzyk przeraził mnie, a także kilku przechodzących obok Kiogów. Zamrugałam powiekami, zadrżałam, serce biło mi gwałtownie, chociaż bęben już umilkł. Nidu stała przede mną uśmiechnięta, układ jej ust nie krył w sobie nic z przyjaźni ani ludzkiej dobroci. Powoli opuściła rękę.
   - Widzisz? Twój pan może w ogóle nie powrócić z wyprawy. Lepiej będzie, jeśli pojedziesz dalej bez niego szczęśliwa, że możesz to zrobić bezpiecznie.
   Zawrzała we mnie gorąca, gwałtowna złość, była niczym zatruta od wewnątrz rana. Pragnęłam dobyć sztyletu zza pasa, a jeszcze bardziej miecza leżącego kilka kroków dalej w moim namiocie. Lecz utrzymana na wodzy złość, skryta przed nienawiścią innej osoby, jest często o wiele silniejszą bronią. Zmusiłam swój głos do spokoju.
   - Wiesz, że tego nie. zrobię, Nidu. Czekam na bezpieczny powrót mego pana: Już wcześniej stawał przed Cieniem i zwyciężał. - Naprawdę tak myślisz? Czy chciałabyś zobaczyć, co się teraz z nim dzieje?
   Nie miałam odwagi przyjąć jej propozycji wywołania następnego dalekowidzenia - domyślałam się, że moja akceptacja uchyliłaby drzwi dla dowolnej iluzji, jaką Nidu pragnęła, abym zobaczyła. Śmierć Kerovana lub gorzej. Dobrowolne przyjęcie daru czaru od osoby, która źle życzy, może związać przyjmującego z dającym a cena może być straszna.
   - Nie - odpowiedziałam twardo i bez żadnych dodatkowych słów, po czym odeszłam szybko do mojego namiotu.
   Bezpieczna w środku, z daleka od przyjaznych i nieprzyjaznych spojrzeń, osunęłam się na posłanie. Ciałem wstrząsały dreszcze, a gardło ściskał szloch. Ta istota Zła - i mój pan szedł w jej kierunku! Czy jeszcze żył? Wypowiedziałam do Nidu odważne słowa, ale moja pamięć powracała do niewzruszonej decyzji Kerovana unikania wszelkiego rodzaju Mocy, z wyjątkiem tych najbardziej ludzkich. Stojąc twarz w twarz z takim przeciwnikiem, zwyczajna stal, nawet trzymana w dłoni takiego wspaniałego wojownika jak Kerovan, mogła zdziałać niewiele. Jeżeli Kerovan w ten sposób próbował walczyć z takimi zagrożeniami.... zamknęłam oczy starając się uchwycić jakąś nić wspólnej myśli, tak by móc wiedzieć... ale reakcji na moje wołanie nie było. W ciągu
kilku następnych dni próbowałam się z nim kilkakrotnie skontaktować, miałam jednak niewielką nadzieję. Nasze łączenie myśli przychodziło nam z trudem, najczęściej zdarzało się, gdy znajdowaliśmy się w odległości głosu lub przy fizycznym kontakcie. Możliwość kontaktu przy odległości liczonej w wielu dniach podróży... A jednak po pewnym czasie stwierdziłam, że nadal wzywam - ale napotykam pustkę.
   Każdego wieczoru zmęczona kładłam się na posłaniu. Kształtowanie dziecka podczas trzech pierwszych księżyców jest bardzo męczące dla ciała matki. Słyszałam o tym wiele razy i stwierdziłam teraz, że to prawda, chociaż na moje szczęście nigdy nie miałam nudności. Czułam się dobrze, z wyjątkiem niespotykanego zmęczenia - i ciągłego martwienia się o Kerovana.
   Podczas tych dni pojawiło się jednak także coś innego. Coś, co starałam się wytłumaczyć moją ciążą, ale nie czułam się usatysfakcjonowana... rozpoczęły się sny.
   Każdej nocy śniłam, że staję się inną osobą - młodą kobietą, o nie w pełni ludzkich kształtach. Nigdy nie widziałam swojego odbicia, ale dłonie miały wydłużone, lekko wygięte palce, o lekkim, perłowym zabarwieniu, jak gdyby były pokryte drobniuteńkimi łuskami. Na ramionach (odsłoniętych przez krótką tunikę, jaką nosiłam) widać było wyraźny biały puch, także zabarwiony na perłowo.
   Na początku budziłam się natychmiast, gdy przychodziła senna przemiana. Ale każdej kolejnej nocy coraz dłużej przebywałam w tym drugim ciele. Patrzyłam jej oczyma. Jako ta Druga mieszkałam w starej kamiennej Wieży, tak starej, że nie sposób było określić jej wieku, starszej nawet od ruin, jakie spotkałam w High Hallack. Patrząc z okna na szczyty (Wieża znajdowała się na górskiej grani) wiedziałam, że ta budowla stoi od niepamiętnych czasów.
   A jednak ja nie byłam stara - raczej młoda, nawet młodsza niż w rzeczywistości. Szczyty górskie mnie nie przerażały, znałam każdą ścieżkę, każdą skałę, każdą szczelinę. Prawie codziennie schodziłam z gór do leżącej w dolinie rzeki, do otaćzających ją łąk i lasów.
Kochałam strome skały górskich szczytów, ale jeszcze bardziej u siebie czułam się w dolinie. Ptaki, zwierzęta - nawet drzewa
i trawy miały ze mną specyficzne pokrewieństwo, w moim świecie nie było większej radości niż przesiadywanie nad leśnym strumieniem lub swobodne bieganie po nadrzecznych łąkach.
   Obrazy - wędrówki przez lasy lub wspinaczka na górskie szczyty - dominowały w moich snach przez wiele nocy. Co dziwniejsze nigdy nie obawiałam się tej Drugiej istoty na jawie. Każdej nocy kładłam się spać wiedząc, że sen nadejdzie i każdy nowy poranek zastawał mnie budzącą się z głębokiego odprężającego snu, który był zwyczajny pod każdym względem z wyjątkiem jednego. W odróżnieniu od moich normalnych snów nie zapominałam tego, co mi się obecnie śniło, wspomnienia nie ulegały zatarciu w ciągu dnia. Coraz mocniej odczuwałam pewność, że każdej nocy patrzę cudzymi oczyma w celu dowiedzenia się historii - historii, której znaczenie w końcu stanie się oczywiste. Z jakiegoś powodu nawet przez chwilę nie wątpiłam, czy sny te rzeczywiście mają jakieś znaczenie... W miarę upływu nocy pojawiła się pewność, że w pewien sposób jestem złączona z tą Drugą.
   Być może dlatego, że każdy dzień był wypełniony zmartwieniem o Kerovana, zaczęłam wyczekiwać na mój sen, chciałam się dowiedzieć czegoś więcej o tej Drugiej. Pewnego dnia, gdy Terlys wraz ze mną siedziała przed namiotem i wyczesywała len, gorące późnowiosenne słońce padło na moje oczy zmuszając do zamknięcia powiek. Czułam się śpiąca, jednak nie zasnęłam jeszcze i nadal czułam ciepły powiew wiatru, słyszałam krzyki dzieci. Przez chwilę odprężyłam się. Słoneczne promienie zabarwiły zamknięty pod powiekami obraz na czerwono... potem czerwień zmieniła się... ściemniała, stała się ciemną zielenią głębokiego lasu. Słyszałam szemranie strumienia... strumienia uderzającego o moje nogi, gdy szłam po jego dnie...
  Wzdrygnęłam się i obraz zniknął. Wstrzymałam na moment oddech rozumiejąc, że przez chwilę byłam w świecie snu tej Drugiej, a jeszcze nie spałam. Czy mogłam więc to teraz czynić z własnej woli? I czy było to dobre? Nigdy nie czułam cienia Ciemności w tych obrazach... ale, jak powiedziałam Kerovanowi, Ciemność ma wiele kształtów i twarzy, niektóre z nich są bardzo miłe i piękne.
Terlys popatrzyła na mnie uważnie. - Co się stało, Joisan?
Przez chwilę wyglądałaś na przestraszoną. Było w tobie coś dziwnego... tylko przez chwilę. Potem zniknęło. Czy dobrze się czujesz?
   - Całkowicie - odpowiedziałam. - Przysnęłam na tym ciepłym słońcu, nic ponadto.
   - Dokończę czesania. Idź do namiotu i prześpij się. Przyślę po ciebie Janosa, kiedy będzie czas na pieczenie. Pamiętaj, że dziś jest Festiwal Przemiany.
   Powstrzymując ziewanie stanęłam na nogi. - Nadal czuję się śpiąca. Dziękuję ci, Terlys.
   W drodze do namiotu starałam się policzyć, od ilu dni mój pan i cała wyprawa byli na zwiadach. Dzisiejszy księżyc był prawie w pełni, minęło więc ponad dwa razy po dwadzieścia dni. Wyprawa miała ze sobą zapasy na miesiąc.
   Ostatniego wieczoru Jonka uspokajała mnie, że wszystko jest w porządku - że z pewnością znaleźli zwierzynę i polowali, tak jak było zaplanowane, i że nadal spodziewa się ich powrotu na Festiwal. Ja także miałam nadzieję spotęgowaną jeszcze strachem i samotnością, jaką odczuwałam, odkąd Nidu pokazała mi wizję Kerovana stawiającego czoło Cieniowi. Mój pan i pozostali powrócą bezpiecznie - nie wolno było inaczej myśleć!
   Kerovan wypełniał moje myśli, gdy kładłam się w namiocie. Myślałam o nocy, którą tutaj spędziliśmy, nocy, kiedy zostało poczęte nasze dziecko... Przez chwilę wydawało mi się, że znowu czuję ciepło jego ciała. Powieki stały się ciężkie, zamknęłam oczy widząc nadal obraz mojego męża. Kerovan...
   Znowu miałam daleką wizję, widziałam jego i resztę wyprawy. Mój pan jechał na czele. Miał na sobie zbroję, a hełm był spuszczony na oczy, ale nadal wiedziałam, że to on.
   Patrzyłam na nich z jakiejś nieokreślonej wysokości. Jechali w stronę obozowiska, ale ich nie słyszałam. Równiny falowały dziwnie, momentami wydawały się szare, a potem znowu wiosennozielone. Zbliżali się do obozu. Poruszali się bardzo szybko, przed chwilą byli oddaleni prawie o milę...
   Do namiotu zbliżyły się kroki, zaszeleściła zasłona! Kerovan! Skoczyłam na nogi i wybiegłam na jego spotkanie, czułam taką ulgę, że powrócił bezpiecznie, że poruszałam się niczym puchowe
piórko na silnym wietrze. Kerovan! Jego sylwetka rysowała się w wejściu do namiotu...
   Nagle spojrzałam bacznie, gdy słoneczne promienie zabłysnęły na trzymanej przez niego w ręku stali. Miecz był wydobyty? Ale po co?
   Próbowałam się zatrzymać, ale coś pchało mnie do przodu, zobaczyłam, jak podnosi rękę, ostrze błysnęło i zatoczyło łuk pełen mistrzostwa doświadczonego wojownika. Blask stał się jednym wielkim bólem.
   Spojrzałam w górę znad przebijającego mnie miecza i przerażona zobaczyłam, że na twarzy Kerovana widniał uśmiech...
   Z mego gardła wydarł się krzyk pełen okropnego bólu i udręki. To mnie obudziło. Leżałam bezpieczna na posłaniu, chociaż odległe echo ciosu czułam jeszcze w moim ciele przy każdym poruszeniu. Tak więc przynajmniej ból był prawdziwy. Ktoś natarł na mnie mieczem, ale nie był to miecz realny. To były czary ...
   Wstałam niepewnie, czując przebiegający po karku dreszcz, przesunęłam ręką po szyi, drugą położyłam pośrodku ciała. Nic więcej się nie pojawiło, wciągnęłam mocno powietrze, wstrząsnęło mną łkanie bólu i ulgi. Ktoś chciał zrobić mi krzywdę, chciał zabić moje dziecko, ale najwyraźniej nie udało mu się - niech będą za to dzięki Błogosławionej Gunnorze. Wzięłam w dłonie amulet i wyszeptałam krótkie i prawdopodobnie niezrozumiałe podziękowanie do Bursztynowej Pani.
   - Joisan! - usłyszałam głos Jonki. - Czy jesteś bezpieczna? Usłyszałam twój krzyk...
   - Wszystko w porządku - starałam się uspokoić brzmienie mojego głosu, jak tylko mogłam najlepiej. - Przesuwałam posłanie i mysz przebiegła mi przez stopę. - Roześmiałam się słabo. Tego przynajmniej nie musiałam udawać. - Jest mi głupio.
   - Nonsens. Każdy by się wystraszył - w głosie Jonki słychać było zapewnienie. - Miłego dnia ci życzę, zobaczymy się później na Festiwalu.
- Dziękuję, Jonko.
   Zdegustowana faktem, że musiałam udawać głupią niewiastę przed Przywódczynią, postanowiłam znaleźć próby wyjaśnienia koszmarnego snu. Zaczęłam od wyciągnięcia posłania. Przesunęłam
je o parę stóp i nagle zobaczyłam coś jasnego wepchniętego pod maty. Wzięłam to szybko do ręki i stwierdziłam, że była to jedna z moich lnianych koszul. Zaniosłam ją do światła wpadającego przez wejście do namiotu. Obejrzałam dokładnie. Gdy obracałam ubiór, coś wysunęło się z niego i upadło na podłogę - w tym samym momencie zobaczyłam, że ktoś wyciął w nim duży kawałek materiału na wysokości serca.
   Rozchyliłam szerzej wejście do namiotu i sprawdziłam, co upadło na ubitą ziemną posadzkę, starałam się tego czegoś nie dotykać. Było małe, owalne i czarne - kamień, na którego powierzchni widniały jaśniejsze zadrapania mogące być runami...
   To rzeczywiście były czary, a kamień był centralnym miejscem. Zawinięto go w moją koszulę i położono tam, gdzie miałam się położyć. Stałam przez chwilę drżąc cała, pełna wściekłości i nienawiści. Tak bardzo chciałam pokazać te przedmioty Jonce, opowiedzieć jej o mojej ciąży i zażądać śmierci Nidu. Każdy, kto potrafił przywołać takie czary, był naznaczony śladem Cienia. W takim przypadku Szamanka nie miała prawa służyć Kiogom. Najwyraźniej zazdrość zmusiła ją do pójścia ścieżką odchodzącą od Światła.
   Jakie miałam jednak dowody? Podartą koszulę i coś, co mogło być wygładzonym przez strumień kamieniem o naturalnie jasnych pasmach - wiedziałam tylko, że tak nie jest. Nie, musiałam najpierw znaleźć brakujący kawałek materiału i sprawdzić, co zawierał. Wtedy oskarżę Nidu, jeżeli taka będzie konieczność. Być może po dzisiejszej nieudanej próbie spróbuje raz jeszcze. Rzucenie czaru na kogoś nie przygotowanego było czymś zupełnie różnym od pojedynku z przeciwnikiem. Nie miałam takiej mocy jak Nidu, ale w moim worku z ziołami znajdowały się rzeczy, które w pełni mogły ochronić przed złem. Zaraz po powrocie Kerovana moglibyśmy opuścić obóz Kiogów. Nigdy nie należałam do tych, którzy uciekają przed walką, ale teraz musiałam myśleć nie tylko o swoim bezpieczeństwie.
   Po podjęciu decyzji wyciągnęłam rękę z amuletem Gunnory nad materiałem, starając się go nie dotykać. Szata nosiła przecież znak Cienia.
   - Błogosławiona Pani Plonów, wspomóż mnie. Gdzie znajduje się pozostała część ubrania, chcę ją odnaleźć i ochronić się przed
złem. - Trzykrotnie przesunęłam amulet nad lnianą koszulą. Wybrałam kierunek przeciwny do wskazówek zegara, ponieważ siła, która ją dotknęła, była przeciwna naturze.
   W talizmanie zabłysło niewielkie światełko. Poczułam, jak coś pociągnęło mnie mocno w prawą stronę. Szybko wzięłam worek z ziołami, związałam włosy, poprawiłam ubranie, a potem trzymając w ręku amulet wyszłam do obozu. Niosłam także czarny kamyk ponownie ukryty w lnianej koszuli.
   Idąc za wezwaniem amuletu wyszłam poza obóz i skierowałam się do niewielkiego lasku otaczającego strumień od północy. Idąc, starałam się zachować spokój, nie pozwoliłam, aby opanowała mnie nienawiść. Nadal nie potrafiłam podjąć decyzji, czy powinnam powiedzieć Jonce o zamiarach Nidu - zastanawiało mnie także, dlaczego czary Szamanki spełzły na niczym.
   W końcu, spocona i zmęczona, po przedostaniu się przez krzaki i kolczaste rośliny (amulet prowadził prosto, a nie miałam odwagi na poszukiwanie ścieżki), znalazłam to, czego poszukiwałam.
   Oczywiście - krzak czarnego bzu. Czarny bez z samej swojej natury służy ciemnym czarom - egzorcyzmom, plagom i tym podobnym sprawom. W lekkim podmuchu huśtała się maleńka figurka wyciosana z jakiegoś drewna. Przyjrzałam się jej dokładnie (nadal zachowując odległość), to chyba był kiedyś korzeń. Jest kilka takich, które mogą być wykorzystane - jesion, przestęp ale coś mówiło mi, że Nidu nie powzięła półśrodków w swoich czarach i że patrzyłam na najprawdziwszy korzeń mandragory, korzeń bardzo rzadko spotykany, o bardzo dużej mocy... szczególnie w czarach związanych z płodnością. Maleńka figurka została zapakowana w wycięty kawałek z mojej koszuli, a następnie przyszpilona do pnia czarnego bzu za pomocą kościanej igły, wbitej w okolicy pasa postaci.
  Na myśl o potędze nienawiści, jaka spowodowała takie zło, poczułam na nowo przypływ mdłości. Za pomocą noża potrząsnęłam krzakiem i figurka spadła na ziemię. Następnie poszukałam drzewa jarzębiny, gdyż jarzębina jest jednym z najbardziej odpornych na czary drzew. Takie drzewo rosło w pobliżu.
Wsunęłam laleczkę na pozostałość z mojej koszuli, nadal
starając się jej nie dotknąć. Zaniosłam cały pakunek do giętkiego drzewka i przemówiłam do niego:
  - Dobre drzewo jarzębiny, daj mi swoją moc i pozbądź się zamówionych czarów. Proszę cię o to w imieniu Błogosławionej Gunnory i w Imieniu Mocy Światłości.
   Szybko wykopałam nożem otwór w ziemi pod koroną jarzębiny, ale nadal w sporej odległości od jej korzeni. Nie chciałam w żaden sposób zagrozić drzewu. Następnie czubkiem noża wsunęłam zawiniątko do otworu, dokładnie go zasypując i ubijając ziemię.
   Z woreczka z ziołami wyjęłam główkę czosnku, obrałam z zewnętrznej, przezroczystej osłony, a potem podzieliłam na poszczególne ząbki, które wcisnęłam w ubitą ziemię. Czubkiem noża nakreśliłam ochraniające runy i trzykrotnie wyszeptałam: Zwiąż zło, niech leży tutaj zawsze. Chroń wszystko.
   Na koniec rozsypałam na miejscu garść soli, a potem podniosłam się strząsając ziemię ze spódnicy. Wstając, poczułam na sobie czyjeś spojrzenie. Próbowałam sobie wytłumaczyć, że to tylko nerwy napięte do granic ostateczności i prawie mi się to udało, gdy usłyszałam kroki. Odwróciłam się w kierunku patrzącego trzymając w ręku nóż.

Rozdział 6
Kerovan

Z każdym krokiem zrobionym w kierunku studni coraz bardziej zwalniałem. Coraz bardziej pragnąłem siedzieć właśnie na grzbiecie Nekii i odjeżdżać w dalszą drogę. Guret miał rację - nie byłem czarodziejem. Nie przyznawałem się do Mocy, jakie mogły uzbroić mężczyznę w takiej walce. Rozpoczynanie walki z Cieniem bez takiej ochrony było czystym szaleństwem. Bałem się, a strach rósł we mnie w miarę, jak na sztywnych nogach zbliżałem się do źródła zła. A jednak nie mogłem zawrócić... częściowo powstrzymywała mnie duma oraz zwyczajny upór, z jakim zawsze stawiałem czoło nieprzyjacielowi, nawet w przypadku pewnej przegranej. Takiego uporu nie można nazwać prawdziwą odwagą, jakkolwiek mocno podtrzymuje on mężczyznę.
    W końcu nie musiałem już iść dalej. Stałem przy studni i znowu czułem jej uwodzący zew, czułem suchość w ustach i w gardle, i słyszałem szmer bulgoczącej wody. Dłoń sama powędrowała do mieszka zamocowanego u pasa, w którym trzymałem odłamek metalu - kamienia podobnego do tego, z którego została wykonana moja bransoleta. W słońcu guan-stal zabłysła błękitnie tak samo jak mój talizman. Patrząc na niego zwyciężyłem oczarowanie, jakie spowodował dźwięk wody.
   Gdybym tylko wiedział coś więcej! Czy mogłem wezwać Moc z tego odłamka błogosławionego metalu?... Odchrząknąłem, moja dłoń samoczynnie uniosła się w górę wraz z odłamkiem guan-stali ustawionym niczym tarcza. Słowa były przerywane, a głos drżący, lecz prośba była najszczersza ze wszystkich, jakie kiedykolwiek wypowiedziałem:
  - Jeżeli istnieją Ci z Światłości, którzy mogą mnie usłyszeć, niech przyjdą mi z pomocą. Pomóżcie w tym, co mam uczynić. Pomóżcie zniszczyć Istoty z Cienia. Proszę o to uniżenie, gdyż bez błogosławieństwa Światła jestem niczym.
   Stałem, trzymając w prawym ręku okruch guan-stali, czekałem czując ból w miejscu, gdzie zęby Obreda przecięły mi skórę. Ze zranionego kciuka nieprzerwanie skapywała krew i wolno wsiąkała w ziemię. Nagle uświadomiłem sobie! Krew! Można ją wykorzystać do wzmocnienia zaklęcia, to był najczęściej spotykany element zarówno w dobrych, jak i w złych czarach. Wolno zacisnąłem lewą rękę nad prawą. Trzy czerwone krople spadły na błękitną powierzchnię. Zabłysnął kolor podobny do płomienia, zupełnie jak gdybym dolał oliwy lub wina do ognia.
   Potem, jak gdyby to było pióro, narysowałem w powietrzu znak... uskrzydloną kulę, taką samą, jaką ponad miesiąc wcześniej narysowała różdżka Joisan.
   Raz, dwa... trzykrotnie narysowałem przed studnią ów symbol - za ostatnim razem moje wysiłki zostały wynagrodzone, w powietrzu zabłysnął czerwony znak otoczony błękitną poświatą. Byłem tak zaskoczony, że prawie upuściłem odłamek (nie wierzyłem nawet w połowie i naprawdę nie liczyłem na odpowiedź). Symbol nie zniknął, trwał przede mną niczym tarcza. Moje kopyta dotknęły brzegu zarośli okrytych kwiatami. Wziąłem głęboki oddech i rzuciłem talizman przez jaśniejący symbol do otwartej cembrowiny studni.
    Pod kopytami, które mocno zaryłem w ziemi, zadrżało. Ze środka studni wyleciała mroczna chmura, fioletowoczarna ciemność. Podświadomie usłyszałem głębokie jęczenie, a następnie ostre zawodzenie. Oczy zamgliły mi się łzami, gdy nad głową przepłynął obłoczek o odrażającym zapachu.
    Zmienił się nawet sam kształt studni, było to podobne do przemiany szybkiego nurtu rzeki w stojący staw. Ta rzecz... lub istota... jakkolwiek można by ją nazwać... tak była studnią, jak ja Głównym Dowódcą Armii Dales. Przyjmowała iluzyjną postać, taką, która mogła się okazać jak najbardziej przyciągająca. Chciało się nam pić, więc zobaczyliśmy studnię. Inni podróżnicy mogliby zobaczyć dojrzałe owoce na drzewie lub pociągający kształt
przywołującej ich kobiety - szczególnie jeżeli podróżny był mężczyzną, który samotnie podróżował już od długiego czasu.
    Zniknęła cembrowina, a na jej miejscu pojawiło się coś tak obcego, wrogiego, że trudno było określić jego prawdziwy kształt. Przez chwilę wydawało mi się, że widzę pysk, ryj, błyszczące krwawo zęby wśród drgającej wilgotnej substancji, a potem musiałem zakryć oczy. Z miejsca, gdzie była studnia, wytrysnęło jaskrawe błękitne światło (takie samo jak kolor uskrzydlonego symbolu), a na wpół słyszalna skarga stała się wysokim zawodzeniem. Zakryłem uszy rękoma i mocno zamknąłem oczy, skuliłem się w obliczu ostatecznego zniszczenia - starając się przetrwać to, co zdawało się nie mieć końca.
    Ramienia dotknęła czyjaś dłoń, spojrzałem w górę i zobaczyłem obok siebie Gureta i Obreda. Kilka kroków dalej Nita trzymała konie, jej brązowe oczy zrobiły się ogromne z przerażenia. Wstałem drżący i popatrzyłem.
   Teren był nie naruszony, leżała jedynie góra z kamieni, jak gdyby coś zostało tutaj wyciągnięte z korzeniami. Na moich oczach pomiędzy skałami pojawił się strumyczek czystej wody i błyszczącym pasemkiem popłynął poprzez szczeliny. Wyciągnąłem bransoletę, ale tym razem nie było ostrzegającego błysku.
   Guret klepnął mnie po plecach tak mocno, że prawie upadłem, widząc przy tym, jak drżą mi nogi.
   - Zrobiłeś to! Mój lordzie, to silne czary! A mówiłeś, że nigdy się tego nie uczyłeś! _., ..
   - To prawda - patrzyłem ze zdumieniem na narodziny strumyka.
   - Ale... - obejrzał się na wodę. - Skąd wiedziałeś, co masz zrobić?
- Nie wiedziałem, po prostu zgadłem.
- Zgadłeś? - Guret zamrugał powiekami.
   - Zgadłeś? - W głębokim głosie Obreda słychać było przerażenie. Uśmiechnąłem się z zakłopotaniem, czułem dziwną lekkość. Wzruszyłem ramionami.
- Tak jak powiedzieliście, zadziałało.
  Odwróciliśmy się na dźwięk śmiechu Nity. Patrzyła na moich towarzyszy z mieszaniną rozbawienia i złości.
- Nie do wiary! Czy nie wystarcza, że lord Kerovan zniszczył
to zło? Czy naprawdę musi wam jeszcze wyjaśnić, jak to zrobił? Zaczęła się śmiać i po chwili i my do niej dołączyliśmy, chociaż czułem się nadal słabo, jak gdyby uleciała ze mnie cała energia i ożywiający duch.
   Po ostrożnym spróbowaniu wody Obred stwierdził, że jest czysta. Przepłukaliśmy i napełniliśmy prawie puste bukłaki na wodę. Konie napojono pojedynczo, a potem napiliśmy się i my. Dla Kiogów konie miały pierwszeństwo przed ludźmi.
   Tej nocy obozowaliśmy przy nowo powstałym strumyczku. Zebraliśmy się wszyscy, tak by każdy mógł się wypowiedzieć, cry mamy wracać, czy też jechać dalej. Guret wykazał nam, że część z młodych jeźdźców może nie zdążyć na Festiwal Przemiany, a w ten spo sób opóźni się ich prawowite przyjęcie do grona dorosłych. Te słowa przeważyły szalę na rzecz powrotu. Poczułem żal, że nie znaleźliśmy utęsknionych przez lud Kioga gór, ale bardzo szybko uczucie to zostało zagłuszone przez myśl, że wkrótce - wkrótce! - zobaczę moją panią. Postać Joisan zawsze mi towarrysryła, była przy mnie podczas każdego spoczynku. Teraz, gdy jechaliśmy w stronę obozowiska, a nie oddalaliśmy się od niego, nie mogłem zapanować nad moją niecierpliwością. Droga powrotna była o wiele srybsza i prostsza od początkowej wędrówki. Nasze konie wyczuły, że przed nimi znajduje się dom, w rezultacie musieliśmy je powstrzymywać. Każdego ranka Obred wysyłał wywiadowców w celu znalezienia dzikiej zwierzyny. Łowy były obfite.
   Późnym popołudniem zobaczyłem na horyzoncie kilka pasm dymu i pokazałem je Obredowi. Przysłonił oczy i szybko kiwnął głową.
- Tak, jesteśmy prawie w domu.
    Nekia kłusowała do tej pory równomiernie. Teraz, być może pod wpływem nieświadomego nacisku moich nóg, wydłużyła krok do galopu. Machnęła uszami do tyłu, a potem do przodu, jak gdyby chciała powiedzieć: Pobiegnijmy, dobrze?" Pochylając się nad jej grzywą puściłem wolno wodze i pozwoliłem jej biec. Nie było innego dźwięku prócz szybkich uderzeń kopyt o suchą ziemię i szelestu traw rozchylających się pod jej plynącymi kopytami - aż w końcu rozległ się za mną chór dzikich gwizdów
i okrzyków. Całe powietrze wypełniło się bębnieniem kopyt końskich, gdy niczym zdobywcza armia wpadliśmy na teren oczekującego obozu.
   Zatrzymaliśmy konie w cieniu pierwszych namiotów, a ja wzrokiem szukałem postaci mojej pani wśród nadbiegających Kiogów. Zsiadłem z konia i zacząłem go oprowadzać po wewnętrznym placu obozowiska. Musiałem powoli ochłodzić buchającą parą klacz, inaczej mogłaby dostać kolki lub ochwacić się. Ale Joisan nadal się nie pojawiała! Oddech Nekii zwolnił się i unormował, ochłodziły się błyszczące od potu plamy na jej bokach, wkrótce zaczęły wysychać. Widząc Jonkę w gronie witających skinąłem na nią.
- Gdzie jest Joisan?
    - Kilka osób widziało, jak szła w kierunku strumienia, tam. Jonka pokazała ręką w kierunku małego lasku na północy. Kiedy wywiadowcy zobaczyli zwiastujący wasze przybycie kurz, wysłałam Valonę, żeby ją przyprowadziła i powiedziała jej o twoim powrocie.
    Oboje spojrzeliśmy na ciemną zieleń drzew, patrzyliśmy... Przebłysk czegoś białego! Nawet dwa! Z lasu wynurzyła się Joisan trzymając za rękę Valonę. Obie szły szybko w naszym kierunku. Czekałem nie mogąc prawie opanować zniecierpliwienia, nadal powstrzymywały mnie trzymane w ręku wodze Nekii. Według zwyczajów Kiogów po ciężkiej jeździe nie wolno było oddawać nikomu swojego konia. Poczułem na ramieniu czyjeś dotknięcie.
   - Pozwól, że ją potrzymam, mój panie. - Guret sięgnął do wodzy Nekii. - Z wdzięczności, jaką jestem ci winien, będę się nią opiekował jak własnym koniem.
   - Dziękuję, Guret. - Podałem mu wodze, poklepałem lekko klacz i pobiegłem.
   Spod moich kopyt wytrysnęły tumany kurzu, a jednak czas wydawał się nie mieć końca, zanim ponownie nie zamknąłem mej pani w swoich ramionach. Nic nie mówiła, śmiała się tylko, a potem zapłakała. Zaciśnięte na moich ramionach dłonie wyjaśniły mi bardziej niż jakiekolwiek słowa, jak bardzo się o mnie martwiła. Jeśli chodzi o mnie, mogłem ją tylko tulić - szepcząc jej imię, czując ciepłą miękkość jej ciała, wąchając zapach jej
włosów - trzymać ją i dziękować Mocom Światłości, że byliśmy bezpieczni i znowu razem.
  W końcu wypuściliśmy się z kurczowego uścisku i popatrzyliśmy na siebie.
- Dlaczego byłaś - zacząłem...
  - Widziałam cię - powiedziała w tym samym momencie. Roześmieliśmy się, a potem kazałem jej pierwszej zacząć. Przestała się uśmiechać, w jej oczach zobaczyłem cień strachu. - Widziałam cię, Kerovanie. Stałeś przed czymś, co wydawało się studnią, a jednak nią nie było. To należało do Cienia.
  - Tak. - Pamięć o tamtej chwili nadal przyprawiała mnie o dreszcze. - To rzeczywiście było coś z Ciemności. Nie wiem dokładnie, co to było. Ale zostało całkowicie zniszczone przez odłamek guan-stali, który przy sobie nosiłem - pamiętasz?
- Tak, ale skąd wiedziałeś, jak to zniszczyć?
  Zawahałem się. - Poprosiłem o pomoc Moce Światłości, a słowa i gesty same się nasunęły. Może to podpowiedzieli ludzie Starej Rasy... może było to coś, co zapamiętałem... z innych czasów.
  Myślałem o tym drugim moim dziedzictwie, dzięki któremu parokrotnie zjednoczyłem się z duchem samego Landisla. Zobaczyłem, że skinęła głową. Wiedziałem, że odczytała moją myśl i zgadzała się z nią.
  - Teraz moje pytanie. - Wskazałem na las, a potem objąłem Joisan za ramiona i zaczęliśmy iść w kierunku obozowiska. Za nami szła mała Valona. - Dlaczego byłaś tutaj... w lesie? Jonka powiedziała, że musiała wyśłać córkę, żeby cię odszukała.
  Spojrzała na mnie, a potem spuściła oczy i zaczęła się wpatrywać w zarośniętą ścieżkę.
- Szukałam... czarnego bzu.
  - Czy znalazłaś? - Zobaczyłem wiszący u jej pasa woreczek na zioła i doszedłem do wniosku, że czarny bez musiał być jednym z lekarstw, jakie Joisan stosowała do swoich leczniczych naparów.
- Tak.
  Nic więcej nie powiedziała, uśmiechnęła się tylko. Odebrałem ciepło jej dotknięcia swoim umysłem, co było równoznaczne z pocałunkiem. Gdy ponownie doszliśmy do namiotów, Valona
pobiegła do swoich zajęć i pozostawiła nas patrzących na zapracowanych ludzi. Kobiety i mężczyźni szykowali najlepsze stroje, rozwieszali je właśnie, aby wyschły w popołudniowym wietrze. Zapach pieczonego mięsa i chleba spowodował, że po dwóch miesiącach skąpych racji wciągnąłem głęboko powietrze i poczułem, jak mi ślina cieknie.
- Co się dzieje, Joisan?
   - Nie...Och! - Przyłożyła dłoń do zaróżowionego policzka. - To Festiwal Przemiany! Byłam tak bardzo zajęta... czym innym... że całkiem o tym zapomniałam! Muszę pomóc Terlys przy pieczeniu - obiecałam, Kerovanie. - Spojrzała na mnie prosząco. - To nie potrwa długo, a potem będziemy znowu razem.
   Starałem się ukryć rozczarowanie. - Oczywiście. Kto to jest Terlys?
   Wyjaśniła, że zaprzyjaźniła się z Terlys, podczas gdy Rigon (mąż Terlys) był razem ze mną na wyprawie. Po chwili zaskrobaliśmy w płachtę brązowego namiotu, bogato ozdobionego szkarłatnymi pasmami plecionego końskiego włosia.
    Terlys była dużą, pulchną kobietą, o włosach sięgających prawie do kolan. Znałem trochę jej męża Rigona, razem trzymaliśmy kiedyś wartę. Był szczupłym, niskim i małomównym mężczyzną. W jego ciemnych oczach dostrzegłem błysk, któremu zaufałem od pierwszego spotkania.
    Janos, ich synek, obszedł mnie ostrożnie niczym młody źrebak, popatrzył taksująco, a potem nagle schylił głowę i uśmiechnął się. Po przedstawieniu całej rodziny Joisan pochyliła się nad kołyską i podniosła niemowlę.
- Kerovanie, to jest Ennia.
    Mała mruknęła sennie, włożyła kciuk do buzi, a potem ufnie położyła głowę na ramieniu mojej pani. Widząc to, a także miękkie światełko w oczach Joisan, poczułem w sobie ból niczym cios noża. Nie pomyliłem się - Joisan chciała mieć swoje dzieci, a tych nie mogłem jej dać.
   Odwróciłem głowę zagryzając dolną wargę, musiałem się uspokoić. Wtedy poczułem jej miękkie dotknięcie na moim ramieniu.
- Czy chciałbyś ją potrzymać?
  Potrząsnąłem głową i odsunąłem się, starając się mówić normalnym głosem - zabrzmiał on jednak chropowato w ciszy, jaka zapanowała w namiocie.
   .- Nie, zacznie płakać, jeśli się jej dotknę. - Odchrząknąłem i skierowałem się w kierunku wyjścia. - Jestem zmęczony, moja pani, i zakurzony po jeździe. Zobaczymy się wkrótce.
   Pochyliłem głowę i wyszedłem z namiotu, za sobą słyszałem głos Joisan wołający mnie, a potem ciszę. Stałem w łagodnych promieniach zachodzącego słońca, podczas gdy we mnie kipiała stara gorycz - dlaczego nie mogłem zaakceptować faktu, że nigdy nie będę taki jak inni mężczyźni? A teraz musiałem zranić Joisan. Stałem tak i wyrzucałem sobie moje zachowanie.
- Milordzie Kerovan!
   Odwróciłem się gwałtownie na dźwięk głosu Gureta. Chłopiec spieszył w moim kierunku, w ostatniej chwili zdołał wyminąć starszą kobietę niosącą ogromną tacę z chlebem. Poczekałem, aż do mnie doszedł, a potem zadałem pytanie, jakiego na początku uczy się każdy żołnierz - zarówno Kioga, jak i Dales.
- Konie? Nekia?
    - Wytarłem ją, napoiłem, a potem wypuściłem na pastwisko, milordzie. Nic jej nie dolega, sprawdziłem jej kopyta i nogi. - Dziękuję.
Rozejrzałem się po obozie stwierdzając ożywiony ruch.
    - Czy już się przygotowałeś do swojego udziału w wieczornym Festiwalu?
Guret uśmiechnął się krzywo.
  - Jak do tej pory mój udział polega na schodzeniu z drogi. Matka piecze i gotuje, a przy okazji gdera, że prawie nie zdążyliśmy z powrotem, ojciec zaś zbiera Radę na rozkaz Jonki. To spowodowało, że matka gdera jeszcze bardziej, ponieważ musi odłożyć gotowanie i wziąć udział w spotkaniu.
  - Dlaczego Jonka zebrała Radę? Czy zawsze to robi przed Festiwalem Przemiany?
- Nie.
  Przez chwilę wyglądał na zaniepokojonego, a potem wstrząsnął się niczym odpędzający się przed muchami młody źrebak. Najwyraźniej to wszystko niepokoiło go. Spróbowałem zmienić temat rozmowy i spojrzałem w kierunku obozu.
  - Wojownik nie powinien się do czegoś takiego przyznawać, ale nie wiem, gdzie jestem zakwaterowany. Kiedy tutaj przybyliśmy, był ciemny wieczór i tylko jedną noc spędziłem w waszym gościnnym namiocie. Czy możesz wskazać, gdzie się on znajduje? - Oczywiście.
    Poszedłem za nim przeciskając się wąskimi przejściami pomiędzy rzędami namiotów, aż doszliśmy do tego, który zapamiętałem. Od razu zauważyłem rękę Joisan, nadawało to temu tymczasowemu miejscu element stałości. Wokół namiotu kwitły przesadzone z lasu wiosenne kwiaty, których zapach mieszał się z ostrym aromatem suszących się ziół. Zdjąłem pancerz, a potem przepoconą koszulę i spodnią kurtkę. Po chwili pojawił się Guret z wiadrem wody, mydłem i grubo tkanym ręcznikiem. Zanim zdążyłem umyć się, ogolić i ułożyć najbardziej nieposłuszne kosmyki włosów, Guret wypakował z mojego worka czyste ubranie.
    Świeżo ubrany, postawiłem worek ponownie w części sypialnej. Spojrzałem na posłanie i poczułem, jak wrze we mnie gorąca krew... Dzisiaj nie będę spał samotnie...
   W drodze do namiotu Terlys i Rigona zauważyłem, jak przed nami rozchodzi się duża gromada mężczyzn i kobiet. Wyglądali, jak gdyby właśnie wychodzili z zebrania.
   Guret spojrzał ze zdziwieniem. - Skończyło się posiedzenie Rady. Ciekawy jestem, co się stało?
   Popatrzyłem na twarze stojących najbliżej mnie osób. Nie wyglądali na zadowolonych z wyniku obrad, jakiekolwiek by one były. Rozsądek mówił mi, że narada miała niewiele wspólnego z Joisan i moją osobą. W momencie gdy to sobie wmawiałem, w wejściu do namiotu pojawiła się Jonka, a za nią Joisan. W oczach mojej pani czaił się strach, podczas gdy zazwyczaj okrągła i łagodna twarz Przywódczyni wydawała się ściągnięta i pozbawiona ciała. Gdy podeszliśmy, przesunęła się obok szepcząc jakieś słowo.
Przyspieszyłem kroku i podszedłem do Joisan. - Co się dzieje? Co tak zmartwiło Jonkę?
   - Czy to było posiedzenie Rady? Co się stało? - powtórzył za mną Guret zduszonym głosem.
doisan zmięła w dłoniach posypany mąką fartuch i odwróciła
się od nas. W tym samym momencie Terlys odsunęła zasłonę wejściową do swego namiotu, na ręku trzymała wyrywające się niemowlę.
   - To Nidu, Szamanka. Zażądała - a ma do tego prawo wyboru Dobosza Cieni, dzisiaj podczas Festiwalu.
   Usłyszałem, jak Guret cicho wciągnął oddech i zapytałem: Co to oznacza? - Przenosiłem wzrok z jednej poważnej twarzy na drugą, czując, jak budzi się we mnie zimny, bezlitosny strach. - Kim jest Dobosz Cieni?
Głos Terlys był bez wyrazu - zbyt apatyczny.
   - Szamanka ma prawo do młodzieńca lub dziewczyny, którzy mają jej służyć jako pomocnicy. Jeżeli Dobosz wykaże się uzdolnieniami w pracy, Szamanka może go zaakceptować jako czeladnika swojej Sztuki. Jeżeli nie, Dobosz staje się wolny po roku, a na jego miejsce wybierany jest następny.
- Co robi Dobosz w służbie u Szamanki?
   - Wszystko, czego zażyczy sobie Nidu. - Głos Gureta brzmiał głucho: - Bębni, by przywołać Duchy Marzeń, te Cienie, które dają jej Siłę... zbiera i przygotowuje zioła, sprząta jej namiot, chodzi z nią, przynosi jej pożywienie... daje krew, duszę i życie, a wszystko dla jej czarów...
   - Nie mamy na to dowodów - ostro powiedziała Terlys. W jej słowach słychać było jednak niepokój zaprzeczający słowom. - Tremon nigdy nie był zbyt silny.
   - I właśnie dlatego nigdy nie powinien był zostać zmuszony do służenia, w chwili gdy wyciągnięto kartkę z jego imieniem. Usta Gureta zmieniły się w cienką kreskę. - Był moim najlepszym przyjacielem. Chociaż byłem tyle od niego młodszy, tak wiele nas łączyło. Potem, po wyborze, patrzyłem, jak staje się coraz szczuplejszy i coraz bledszy. Wielokrotnie pytałem się go, co mu dolega. W jego oczach widać było wstyd - ale był zbyt przerażony, aby odpowiedzieć. A potem... przestał istnieć. Nie wiem, co się stało, co spowodowało jego śmierć, ale wiem, że było to złe. Nie należy jej pozwolić na następny wybór.
   - Dlaczego teraz o to poprosiła? Od jak dawna Tremon nie żyje? - zapytałem kładąc dłoń na ramieniu Gureta. Poczułem, jak nagle zesztywniało jego ciało.
- Już niedługo będzie osiem lat - Terlys odpowiedziała na
moje drugie pytanie. - A dlaczego - przerwała i wzruszyła ramionami - nie wiem.
  Zauważyłem, jak wzdrygnęła się Joisan i odczytałem w myślach szybko stłumione uczucie winy.
- Co wiesz o jej powodach, moja pani?
  - Twoja pani nie jest niczemu winna, lordzie Kerovan! W głosie Terlys słychać było opanowany gniew, ale w słowach dźwięczało także ciche ostrzeżenie. - Nie mogła zrobić nic innego, tylko uratować Janosa, gdy zachorował.
  Wolno skinąłem głową. - Zaczynam rozumieć. Ratując twego synka, Joisan bezwiednie uzurpowała sobie prawo do jednego z obowiązków Nidu i w ten sposób rozgniewała Szamankę a teraz ona chce pokazać swoją władzę i nakazała wybór Dobosza. - Spojrzałem na Joisan. - To smutny dla nas przypadek, ale jak mówi Terlys, nie można było nic innego zrobić. Czy próbowałaś wyjaśnić Nidu, że nie chciałaś zrobić nic złego?
  W oczach mojej pani zapaliła się iskra, którą do tej pory widziałem zaledwie parę razy.
  - Kierując się zasadami mojej Sztuki, nie muszę nikogo przepraszać ani nic wyjaśniać. Nawet tobie, Kerovanie, a już z pewnością nie Nidu.
  Podniosła płachtę wejściową do namiotu i znikła w środku. Westchnąłem.
  - Wiem, że źle się wyraziłem. Nie chciałem sugerować, że Joisan zrobiła coś złego...
Terlys skinęła szybko głową.
  - Ona wie o tym i ja też. - Spojrzała w kierunku namiotu. Nic jej nie będzie.
  - Czy ona dobrze się czuje, Terlys? - zapytałem. Spojrzała na mnie pytająco. - Jej oczy wydają się okolone ciemnymi cieniami... jak gdyby była zmęczona. I wydaje się... inna... przerwałem niepewny tego, co chciałem powiedzieć.
  - Z Joisan jest wszystko w porządku, Kerovanie - powiedziała Terlys, a potem uśmiechnęła się do siebie. - Muszę wracać do mojego pieczenia...
Jak gdyby na sygnał słów Terlys w powietrzu zabrzmiał dźwięk gongu. Obejrzałem się i zobaczyłem, że z każdego namiotu
wychodzą młodzi kandydaci ubrani w najlepsze jeździeckie stroje, przyozdobieni bronią. Odwróciłem się w kierunku Gureta.
- Gotowy?
   - Nie... ja - rozejrzał się po innych, kilka osób zawołało do niego i pomachało mu rękoma. Na twarzy Gureta malowała się panika. - Co ja teraz...
   Wziąłem go pod rękę i zaprowadziłem w kierunku namiotu jego rodziców.
- Nie mamy czasu do stracenia!
   Pomogłem mu ubrać się i przypasać broń, a następnie odprowadziłem go na łąkę na południowym krańcu obozowiska. Ludzie Kioga utworzyli areny, na których młodzi ludzie będący
kandydatami na Festiwal mogli popisać się swoimi umiejętnościami we władaniu łukiem, włócznią, krótką dzidą i miotaniem nożem. Wszystkie te umiejętności musieli przedstawić zarówno stojąc na równym gruncie, jak i siedząc w siodle.
  - Zostań tutaj na swoim miejscu - wyszeptałem do Gureta popychając go do oczekującej grupy. - Przyprowadzę twojego konia.
   Ogier chłopaka, Vengi, pasł się spokojnie na wschodnim pastwisku. Na szczęście jeździłem wystarczająco długo obok jego pana, by poznał mnie i sam przyszedł na moje wołanie. Szybko założyłem mu uzdę i wskoczyłem na grzbiet. Guret da sobie radę bez siodła - wielu z jego ludzi ich nie używało, chyba że akurat przewozili jakieś paczki.
   Pomimo ostrego biegu, jaki odbył wcześniej, Vengi był wypoczęty i parskał czując inne konie i słysząc krzyki zachęty dobiegające z tłumu.
   Wsadziłem Gureta na konia i przygotowałem do odbycia oceny. Następnie spojrzałem na niego i pozdrowiłem jak wojownika. Uśmiechnął się do mnie i odgarnął włosy z czoła, a potem odpowiedział podobnym gestem.
  - Dziękuję, milordzie. Kiedy przyjdzie czas, aby ofiarować krew i zostać zaakceptowanym, czy staniesz obok mnie? Zrobiłby to Tremon, ale...
  Skinąłem głową. - Rozumiem. Czuję się zaszczycony. Odjechał, a ja cofnąłem się w tłum młodych mężczyzn i kobiet. Po kilku minutach poczułem czyjąś rękę na ramieniu. Odwróciłem się, obok stała Joisan.
   Z wahaniem dotknąłem jej dłoni, potem wziąłem ją w moją dłoń. Patrzyliśmy na popisy kandydatów, a nasze myśli połączyły się ze sobą: Przepraszam, że moje słowa cię zraniły". Jej dłoń leżała w mojej, mała i stwardniała od pracy, kontakt myślowy był niczym ciepła przenikająca mnie iskra. Nie przemyślałem ich..."
   Odpowiedź nadeszła szybko. Nie myśl o tym, mój panie. Byłeś zmęczony i nie byłeś świadkiem..." Jej wewnętrzny głos umilkł, jak gdyby myślami znalazła się gdzieś indziej, na ścieżkach, którymi nie mogłem za nią podążać moimi ograniczonymi zmysłami.
   Świadkiem czego? Czy coś się stało podczas mojego wyjazdu? Wytężyłem wzrok, aby zobaczyć sylwetkę Gureta na tle zachodzącego słońca. Chłopiec rzucił właśnie krótką dzidą do wypchanego sianem celu, a potem krzyknął radośnie, gdy zakrzywiony grot wbił się głęboko w końską skórę, przeszywając kukłę prawie na wylot.
   ...Później będę o tym mówić, mój mężu". Wzdrygnąłem się z poczuciem winy stwierdzając, że odwróciłem uwagę od myśli mojej pani. Jednak więź telepatyczna była ciepła i bogata w zrozumienie. Chłopiec... Guret... zostaliście przyjaciółmi... Cieszę się..."
   Jest wspaniałym młodym mężczyzną... powinnaś poznać jego małą siostrę Nitę. Rozśmieszyłaby cię..." Przesunąłem przed nią wszystkie obrazy tego, co się stało, jak wyratowałem dziewczynkę z rzeki.
   W odpowiedzi poczułem taki podziw i pochwałę, że poczułem się niczym osławiony Heros Bitew. Uniosłem jej dłoń do moich ust, wzrok nadal miałem utkwiony w Gurecie, który właśnie przechodził przez próbę celu. Joisan także się nie odwróciła, tylko przez jedną sekundę poczułem delikatne niczym skrzydło motyla dotknięcie jej palców na moim policzku.
   Słońce oświetliło zachodnie równiny łuną pożaru, a potem zniknęło za horyzontem. Zebraliśmy się na Ceremonię Przyjęcia. Stałem obok Gureta i jego ojca, Cleona, oraz jego matki Angi. Zgromadzeniu przewodziły Jonka i Nidu. Stały po obu stronach starej skóry końskiej o nieokreślonym kolorze. W prawym ręku Szamanka trzymała zakrzywione na kształt półksiężyca ostrze. Młodzież podchodziła grupami. Na koniec podszedł także Guret. Pożostawił nas z tyłu i zbliżył się sam.
   W głosie Jonki brzmiała powaga. - Gurecie, synu Cleona, synu Angi, czy oddajesz swoją krew dla ludu Kioga? Czy od tej chwili twoje życie będzie stanowiło barierę pomiędzy złem a twoim ludem?
- Tak będzie.
   Chłopiec wyciągnął rękę. Nawet przez chwilę nie zadrżał, gdy Nidu przesunęła błyszczące srebrem ostrze noża po jego prawym nadgarstku. Popłynęła krew znacząc kroplami starą końską skórę i mieszając się z czerwonymi śladami pozostawionymi przez innych kandydatów.
   Nidu zaczęła śpiewać monotonnie, palcami bębniła w mały, wiszący u jej pasa bębenek. Czarne rękawy jej sukni powiewały na wieczornym wietrze niczym ogromne skrzydła. Przypomniałem sobie harpię z opisu Obreda i zadrżałem, gdy napotkałem wzrok Szamanki. Poczułem coś w rodzaju telepatii między nami.
   W tej samej chwili Jonka przycisnęła do rany chłopca czystą lnianą ściereczkę i objęła młodego mężczyznę.
   - Witam cię z radością! Niech Matka wszystkich Klaczy da ci mądrość podczas brania udziału w naszej Radzie!
   Z otaczającego tłumu dobiegły okrzyki radości, szybko oderwałem wzrok od Nidu i przyłączyłem się do składających życzenia osób. Chwilę później siedzieliśmy na ziemi na sposób Kiogów i zajadaliśmy potrawy, które całkowicie zatarły wspomnienie nudnej jednostajności podróżniczych racji.
   Obok mnie siedziała Joisan ubrana w lnianą suknię sznurowaną w pasie i ozdobioną wielokolorowym haftem. Włosy miała rozpuszczone, jak gdyby była młodą dziewczyną. Patrzyłem na nią znad brzegu czary i myślałem, że nigdy nie wyglądała bardziej pociągająco. Spojrzała na mnie, a co jeszcze bardziej mnie speszyło, zrozumiałem, że nadal czyta moje myśli... wiedziała, że myślę o niej, znała rodzaj moich myśli...
   Nie potrafiłem zdecydować, co bardziej mnie rozgrzało, jej uśmiech czy też wino. W momencie gdy chciałem przeprosić i odejść tłumacząc się długą męczącą podróżą, wstała Jonka. Zamiast normalnego uśmiechu i spokoju, na twarzy Przywódczyni widniała zimna bezosobowa maska, patrząc na nią przypomniałem sobie żądanie Nidu. Jonka uniosła dłoń uciszając wszystkich, natychmiast skończyły się wszystkie szepty i nastała cisza.
   - Dzisiejszy dzień jest dniem świątecznym, ale nawet podczas obchodów nie wolno nam zapominać o naszych obowiązkach. Nidu zażądała dzisiaj wyboru Dobosza Cieni, który ma jej służyć i pomagać w służbie w naszym narodzie. Niech wstaną wszyscy Wybrani będący pomiędzy piętnastym i dziewiętnastym rokiem życia, jeszcze nie zaślubieni.
   Łuczywa rzucały pełgające żółtoczerwone ogniki na poważne twarze młodych mężczyzn i kobiet. Wspomagana przez Obreda Jonka przeszła przez tłum rozdając kawałki wyprawionej skóry. Po napisaniu swojego imienia każdy z kandydatów miał złożyć skórę i wrzucić do kosza na środku polany.
   Gdy wszyscy to uczynili, wystąpiła Nidu. Na tle ciemnej sukni wyraźnie odcinały się jej kościste nadgarstki i ciepkie palce. Zamykając oczy Szamanka wsunęła dłoń do koszyka, jej palce szukały, szukały...
   Serce biło mi mocno, gdy słuchałem cichego szelestu, jaki w plecionym koszu wywoływały te poszukujące palce. W głowie poczułem ucisk, jak gdyby obudził się w niej odgłos grzmotu wyraźny, a jednak nieobecny. Czułem, że powinienem zatrzymać to, co się działo, że muszę krzyknąć, muszę...
   Nidu wyciągnęła rękę i uśmiechnęła się triumfalnie. Powoli rozwinęła skórę jednocześnie patrząc na zebranych Kiogów.
   - Doboszem Cieni według prawa Rady został Guret. Guret, syn Angi i Cleona.
   - Nie! - moje usta poruszyły się bezgłośnie. Poczułem na policzku podmuch Cienia. Wokół usłyszałem głosy, niektóre były pełne ulgi, inne podniecone, jeszcze inne smutne.
Cały odrętwiały poczułem na ramieniu drżącą dłoń Joisan.
   - Chodź, Kerovanie. Dzisiaj już nic nie możemy poradzić. Jutro porozmawiamy z Jonką, zobaczymy, co będzie można zrobić.
   Pozwoliłem się odprowadzić od ogniska. Byłem wstrząśnięty. - Muszę się zobaczyć z Guretem, porozmawiać z nim. Musi istnieć sposób, aby zmienić to, co się stało... musi istnieć!
   - Istnieje - skinęła głową, gdy na nią spojrzałem. Prawie nie widziałem jej twarzy rysującej się jaśniejszą plamą na tle otaczających nas ciemnych namiotów. W głosie brzmiało jednak przekonanie. - Dzisiaj po południu Terlys powiedziała, że jeżeli
kandydat nie przyjmie wyboru, dokonuje się następnego w analogiczny sposób.
  - Ale? - zapytałem, gdyż w jej tonie wyczytałem także karę za taką decyzję.
   - Taka decyzja jest uważana za wielki wstyd. Jeżeli tak zrobi, na długi czas odsuną się od niego wszyscy ludzie.
   - Jest to lepsze niż shiżba u Nidu, nie podoba mi się ta kobieta. Zaczarowała losowanie! - Byłem pewny, że się nie mylę.
- Masz rację. Jutro porozmawiamy z Jonką i chłopcem. - Dobrze.
   W mojej głowie zaczął powstawać pomysł, był tuż na wyciągnięcie ręki... ziewnąłem nagle, czując, jak ogarnia mnie zmęczenie, ciężkie niczym pancerz po bitwie. Jutro... jutro znowu będę umiał jasno myśleć.
   Po wejściu do namiotu natychmiast położyłem się na posłaniu. Musiałem przysnąć, ale obudziłem się, gdy obok położyła się Joisan. Musnąłem jej policzek oświetlony blaskiem księżyca, tak jak wcześniej ona dotknęła mojego.
   - Cieszę się, że jestem w domu, Joisan, brakowało mi ciebie... tak bardzo.
   Jak zawsze moje słowa brzmiały niezdarnie. Dlaczego nie mogłem przy mojej pani mówić słodkich słówek, jakich używali inni mężowie? Tylko kilka razy udało mi się pomyśleć - a jeszcze mniej powiedzieć: Kocham cię!" Zawsze wydawało mi się, że gdy przyznaję się do , jakiegoś uczucia do kogoś innego - do Riwala, Jaga, mego ojca - ta osoba znika z mojego życia tak nieodwołalnie, jak gdyby moje słowa od razu ją skazywały...
    - Myślałam o tobie każdego dnia, w każdej godzinie usłyszałem jej miękki szept. - Prosiłam Gunnorę, aby pozwoliła ci wrócić do mnie i Bursztynowa Pani wysłuchała mojej prośby. Dziękuję jej za to ze wszystkich moich sił.
    Nad nami, przez rozchylone płótno, zaglądał błyszczący księżyc w trzeciej kwadrze. W jego blasku widziałem jej twarz, ciemne rozsypane włosy, sznurowanie nocnej koszuli. Była pełna cieni, które pozwalały ją jeszcze lepiej ujrzeć. Nadawały życia lekkiemu zagłębieniu jej policzków, uwidaczniały pełne piersi rysujące się pod koszulą... ich pełność wydawała mi się nowa, podniecająca...
  Drżącą dłonią dotknąłem znowu jej policzka i zacząłem szukać właściwych słów.
    - Może to właśnie Pani Plonów pomogła mi w rzece i przy studni. Joisan, powiedziałaś, że i tobie przytrafiły się różne rzeczy podczas mojej nieobecności. Co się działo?
    Przez długą chwilę się wahała, a potem łagodnie przesunęła moją dłoń na swoim ramieniu i powiedziała troszkę bez tchu. - Zgodziliśmy się przecież, mój panie, dzisiaj żadnych kłopo
tów z zewnętrznego świata. Dzisiaj należy tylko do nas. - Ale...
    - Tylko my dwoje dzisiaj w nocy. Nie Guret ani Nidu, ani... nikt inny...
    Na ustach poczułem jej miękkie wargi, łagodne w swojej obietnicy, która nie pozwalała na żadne argumenty czy myśli... pozostawiały tylko miejsce na pieszczoty, na uczucia...
   Po pewnym czasie zasnąłem snem tak głębokim, jak gdybym leżał zakopany pod górą, jaką stało się moje ciężkie, śpiące ciało. Nie śniłem, ale czułem, jak coś się podkrada podstępne, a jednak
znajome, bierze mnie w posiadanie... To było niczym ból głowy po zbyt dużej ilości wina lub rana, tępy ból, jaki się odczuwa nawet podczas snu, chociaż śpiący jest zbyt zmęczony, aby obudzić się i w pełni poczuć ową niewygodę...
   Poczułem na twarzy ciepłe promienie słońca, które całkowicie mnie rozbudziły. Leżałem obok mojego posłania, w dłoni trzymałem na wpół wyciągnięty z pochwy miecz, pod palcami czułem jego wygładzoną przez czas i używanie rękojeść. Jęknąłem, nie mogąc się powstrzymać. Rozpoznałem bowiem wielkość istniejącego we mnie bólu.
   Dlaczego teraz? Dlaczego? W ustach poczułem suchy smak goryczy. Ciało było ospałe, ale owa siła pędziła mnie, tak jak za pomocą siły woli można gnać potykającego się konia. Wstałem cały sztywny i udręczony, zacząłem szukać spodni i pancerza. Joisan spała nadal. Musiałem się zmusić, aby dotknąć jej ramienia i obudzić ją. Musiałem walczyć z tą siłą, choćby wezwanie było nie wiadomo jak wielkie, nie mogłem zostawić Joisan. Nie chciałem!
  Powiedziała coś sennie, a potem widząc mnie ubranego usiadła, ze zdumienia otwierając szeroko oczy. Zanim cokolwiek
powiedziałem, zobaczyłem, jak w miejsce zdumienia pojawia się zrozumienie. Zrozumienie... i przerażenie.
   - Kerovanie, nie! - Wyciągnęła do mnie rękę i szybko zaczęła ściągać koszulę. - Nie, mój panie, nie, to nie może być... - Pospiesz się, Joisan. - Trudno mi było pozostać, a jeszcze
trudniej cokolwiek powiedzieć sztywnymi wargami. - Nie wiem, jak długo uda mi się przetrzymać wezwanie.
   - Wielka Matko, wspomóż nas! - Głos jej się załamał, ale szybko opanowała się i zaczęła szukać swoich podróżnych rzeczy. Usłyszałem jej ciche pytanie.
   - Kiedy poczułeś wezwanie? Czy jest takie samo jak poprzednim razem?
   - Mocniejsze - zacisnąłem zęby, całe ciało drżało, oddychałem szybko czując, jak ostro przyciąga mnie wezwanie - tym razem wołanie z gór było fizycznym bólem, cierpieniem tak wielkim, że na moim czole pojawił się pot i powoli zaczął spływać do oczu.
   - Może jeszcze raz wezwać duchy opiekuńcze, znowu spróbować się uchylić...
- Nie.
   Nie mogłem powiedzieć nic ponad to jedno słowo, ale starałem się w nim przekazać całe swoje postanowienie. Dotknęła mojego ramienia nawiązując ze mną kontakt telepatyczny. Z trudnością zacząłem kształtować myśli. Nie będę już uciekał, Joisan. Skończyłem z uciekaniem. Nie można wiecznie uciekać! Jestem mężczyzną, a nie czymś, co się wabi i tropi, tak jak myśliwy poluje na zwierzynę... muszę przed tym stanąć. Nie będę więcej uciekał"

Rozdział 7
Joisan

Najbliższym moim towarzyszem stał się strach. Daleko przede mną widziałam Kerovana. Jego twarz, podobnie jak dzisiejszego ranka, była skierowana na północny wschód. Nie patrzył się za siebie.
    Westchnęłam czując głód. Wkrótce będę musiała go zawołać i poprosić o odpoczynek i posiłek. Gdyby chodziło tylko o mnie, mogłabym wędrować do momentu całkowitego wyczerpania, a nawet dalej, ale nie teraz. Moje dziecko - nasze dziecko, poprawiłam siebie srogo - powodowało, że powinnam bardziej o siebie dbać. Zadrżałam myśląc o minionym poranku, mimo że słońce dawno już przewędrowało na popołudniową stronę nieba. Pogłaskałam szyję mojej klaczy i przygryzłam usta. Nie będę nie będę płakała.
    Kiedy szliśmy przez obozowisko, wokół nas zaczęli się gromadzić Kiogowie. Byliśmy gotowi do wyruszenia, na plecach zawiesiliśmy podróżne worki. Pierwsza zaczepiła nas Jonka.
    - Cera Joisan, co się dzieje? Dlaczego odchodzicie? - Zacięty wyraz twarzy mojego pana ostrzegał przed dalszym wypytywaniem.
- Musimy, Jonko. - Ze zdziwieniem zobaczyłam, że Kerovan skinął głową. Zazwyczaj mówienie, a nawet rozumienie znajdowało się poza jego kontrolą - tak wielkie siły miały go w swojej Mocy. - Dziękujemy za całą waszą gościnność. Nigdy was nie zapomnimy. - Przerwałam kontrolując mój głos. - Błogosławieństwo Gunnory niech spłynie na was wszystkich. - Narysowałam w powietrzu znak, który przyjął delikatnie jaśniejący kształt - jakaś wewnętrzna cząstka zanotowała zaskoczenie Nidu, poczułam gorzką satysfakcję, że Szamanka tak bardzo nie doceniła mojej Mocy.
   - Nasze podziękowania należą się tobie, Cera Joisan. I twojemu panu.
   Kerovan odwrócił się, wydawał się kukiełką na sznurkach poruszaną przez bawiące się dzieci. Patrzył na północno-wschodni horyzont. Jonka zmrużyła oczy.
   - Widzę, że się dosyć spieszycie, lady. Jeżeli zaczekacie chwilę, dam coś, co przyda się w dalszej podróży. Czy zatrzymacie się? Wzięłam za ramię mojego pana i zatrzymałam tam, gdzie stał,
chociaż starałam się, aby na zewnątrz wyglądało to na czułe dotknięcie.
- Oczywiście, Jonko.
   Jonka rzeczywiście szybko wróciła. Chwilę później zostaliśmy obdzieleni porcjami chleba podróżnego i wędzonego mięsa, które pozostało z wczorajszej uczty - jak to było dawno temu! Nakłoniłam Kerovana, żeby coś przełknął, napił się trochę soku z owoców, zmusiłam też do tego samego siebie. Nagle poczułam, że ktoś ciągnie mnie za worek podróżny, odwróciłam się i zobaczyłam, jak Valona wrzuca do niego duże zawiniątko.
   - Jedzenie na drogę, Cera Joisan. Będzie mi ciebie brakowało. Dotknęłam delikatnych ciemnych włosów dziewczynki, prawie nie mogłam pohamować łkania, które mnie dławiło.
   - Dziękuję ci, kochane serduszko. Mnie także będzie ciebie brakowało.
   Przez chwilę ukryła twarz w mojej kurtce, a potem zniknęła. Wyprostowałam się i zobaczyłam przed sobą Terlys, obok stał jej mąż Rigon. Terlys trzymała za uzdę piękną kasztanową klacz. Spojrzałam na nią zastanawiając się, czy znajdę słowa, którymi mam ją pożegnać. Terlys podeszła i wcisnęła mi wodze w rękę.
   - Nazywa się Arren. Najodważniejsza z całego stada. Ma także najpewniejszy krok.
   Spojrzałam na konia, dotknęłam delikatnie zarysowanej głowy. Szukałam słów.
- Terlys... dziękuję, ale nie mogę przyjąć...
   - Możesz. - Skrzyżowała opalone ręce na dużych piersiach i stanowczo skinęła głową. - Ludzie Kioga nigdy nie sprzedają
swoich koni, jak dobrze o tym wiesz, ale dajemy je tym, którzy są tego warci. Wiem, że nie było czasu na formalny Wybór, ale Wielka Matka zrozumie. Uratowałaś życie mojemu synowi... czy mogę zrobić coś mniej ważnego, gdy jesteś w potrzebie?
  Przez długą chwilę patrzyłam na nią, a potem objęłam szepcząc niewyraźne słowa podziękowania. Jej ramiona zacisnęły się opiekuńczo, a szept był przeznaczony tylko dla mnie:
  - Błogosławieństwo Wielkiej Matki niech będzie z tobą, Joisan, i z dzieckiem, które w sobie nosisz. Wróć, jeżeli będziesz mogła...
  - Wrócę... - mocno złapałam się wodzów Arren, jak gdyby tylko one były realne w moim otoczeniu. '
  - Cera Joisan! - Odwróciłam się i zobaczyłam Gureta prowadzącego drugiego konia, Nekię, wierzchowca, który niósł mego pana podczas wyprawy. Za nim stali Obred i Jonka. Pociągnęłam za rękaw Kerovana, który wolno i niechętnie odwrócił się od przyciągających go gór. Długą chwilę nie mógł zobaczyć stojącego przed nim młodego mężczyzny. Guret czekał cierpliwie, w jego ciemnych oczach widać było niepokój.
  Głos mojego pana brzmiał nisko i głucho z wysiłku. Słowa były skierowane tylko do chłopca.
  - Guret... muszę odejść i odpowiedzieć na... wezwanie. Przepraszam, nie mogę... - wziął głęboki oddech. - Nidu chce ciebie zniszczyć, jestem tego pewien..:
  - Milordzie, nie. Wiem o tym. - Chłopiec mówił równie cicho jak Kerovan.
   - Odmów jej, Guret. - Głos Kerovana był tak cichy, że prawie go nie słyszałam. - Jesteś wystarczająco silny... powiedz jej nie". Nie pozwól, aby ktoś zmienił twoje zdanie.
Do przodu wysunęła się Jonka.
  - Lordzie Kerovan, przyjmij Nekię w prezencie ode mnie. Obred powiedział mi, że dobrze wam było razem, a jeżeli napotkasz niebezpieczeństwo, będzie ci potrzebny dobry rumak. Przyjmij ją wraz z przyrzeczeniem ludu Kioga, że zawsze będzie w naszych namiotach miejsce dla ciebie i twojej lady.
  - Dziękuję, Jonko. - Palce Kerovana zacisnęły się konwulsyjnie na wodzach Nekii. Nic już nie mówiąc dosiadł klaczy. Guret przytrzymał Arren, na którą także pospiesznie wsiadłam.
  - Dziękuję, Jonko... dziękuję... - Moje słowa pofrunęły w wiosennym wietrze, odpowiedziały na nie gorące niczym pełnia lata pożegnania przyjaciół. Odjechaliśmy.
   Wróciłam do rzeczywistości i poruszyłam się w siodle chcąc pobudzić Arren do szybszego kroku. Kasztanka nie była przyzwyczajona do dalekich wypraw, jakie odbyła Nekia podczas wielomilowej wędrówki. Zaczęła zwalniać. Zastrzygła uszami i wydłużyła krok starając się zrównać z gniadą klaczą.
   - Kerovan! - Nie odwrócił się na moje wołanie. To mnie przeraziło. Czy był tak daleko, że nie mogłam go dosięgnąć? Skoncentrowałam się i zawołałam nie tylko głośno, ale i siłą umysłu. - Kerovan!
   Tym razem zatrzymał się i obejrzał na mnie. - Mój panie, musimy odpocząć; Arren jest zmęczona! - I ja też, pomyślałam, patrząc, jak ponownie odwraca się w kierunku póMocnego wschodu. Ku memu zdziwieniu zatrzymał się jednak, zsiadł z Nekii i zaczekał na mnie.
   W milczeniu podzieliliśmy się jedzeniem i paroma łykami wody z bukłaka, tymczasem konie pasły się na gęstej trawie. Poczułam, że jestem śpiąca... oprzytomniałam i spojrzałam z przestrachem na mego pana. Gdybym pozwoliła sobie na zaśnięcie, czy po przebudzeniu nie okazałoby się, że Kerovan odjechał?
   Podjęłam szybką decyzję. Przeszukałam torbę przy siodle i wyjęłam z niej mocny surowy rzemień.
- Kerovanie, daj mi swoją rękę.
   Wolno, tak bardzo wolno jego wzrok oderwał się od horyzontu, za którym leżały wzywające go dalekie góry. Spojrzał na mnie pytająco. Złapałam go za rękę i pociągnęłam tak, że całkowicie odwrócił się do mnie. Nie wypuszczając go z uścisku, przełożyłam rzemień przez bransoletę, którą miał na nadgarstku, a potem owinęłam dwukrotnie wokół jego ręki.
- Oddaj mi swój nóż, Kerovanie. - Dlaczego?
   Mówienie sprawiało mu trudność, tak silne było bowiem teraz wezwanie. Patrzyłam, jak zawahał się, potem zmarszczył czoło, a na koniec pokręcił głową, jak gdyby już zapomniał, o co go poprosiłam. Z największą cierpliwością, na jaką mogłam się tylko zdobyć, przysunęłam się bliżej, tak że staliśmy przed sobą. Palcami
wyczułam nóż myśliwski za pasem. Wzięłam za ostrze i wyciągnęłam z pochwy, wkładając do kieszeni mojego płaszcza.
  - A teraz miecz, Kerovanie. Wyrzuć go tam - przez przypadek pokazałam na kolczaste zarośla.
   - Joisan... - Jego palce drżały, przyszłam mu więc z pomocą. Potem przywiązałam drugi koniec rzemienia do mojego nadgarstka, pozostawiając między nami odległość nie większą niż na jedną dłoń.
  - Już dobrze, mój panie. Gdybyś chciał się ode mnie uwolnić, musiałbyś to przegryźć... a to, jak mi się wydaje, nie uda ci się bez obudzenia mnie. Muszę się przespać, Kerovanie.
  Zmęczona klęknęłam i pociągnęłam go za sobą, a potem położyłam się na ziemi i oparłam głowę na siodle.
  Jego mocna i ciepła dłoń wsunęła się w moją. Głos brzmiał bardziej pewnie i głęboko, zupełnie, jak gdyby udało mu się stworzyć szczelinę w otaczającym go oczarowaniu.
- Nie zostawiłbym cię, Joisan.
  - Wiem - odpowiedziałam, ale moje słowa były kłamstwem, rósł bowiem we mnie strach, że może być inaczej. - Ale wydaje mi się, że w ten sposób będę spokojniej odpoczywała.
   Spałam jeszcze wtedy, gdy na zachodzie powoli kładło się słońce. Ale w moim śnie nie było zachodu... Nie, to była noc. Ponownie byłam tą Inną, tą, która od tak dawna przebywała w moich snach...
    Ponownie chodziłam w cienistych granicach moich ukochanych lasów porastających dolinę, czułam nocny wiatr na policzku, jego powiew w gęstej czuprynie na głowie, która nie całkiem była włosami...
    Wszystkie moje zmysły były dokładnie zharmonizowane z otoczeniem - i byłam zakłopotana. Ktoś coś zmienił w delikatnym mechanizmie przyrody, w ciałach zwierząt i roślin zamieszkujących ten las było coś skrzywionego. Powinna zacząć się jesień, brzemienna owocami i nowym życiem, które miało się narodzić na wiosnę. Ale tutaj tak się nie działo. Coś dotknęło wszystkiego, co tutaj żyło, a była to Siła spoza naturalnych praw. Siła, która przeszkodziła rytmom Tego, Co Musi Być...
Wyciągnęłam rękę (w blasku księżyca delikatne pióra na moich
ramionach były prawie niewidoczne) i pogłaskałam korę, dotknęłam liścia.
  - Co się stało? - wyszeptałam, starając się wytropić powód zła ze wszystkich moich sił.
  Czas! To czas był nie w porządku. Czas został zatrzymany nie raz, ale wiele razy, tylko na sekundę, nie więcej. Jednak takie przerwy wystarczyły, żeby rozregulować wewnętrzny zegar roślin i zwierząt. Sekundy były wstrzymywane, a potem ponownie biegły naprzód... Kto mógł to sprawić? Zadałam sobie pytanie. Kto spowodował zło, które było tylko wynikiem demonstrowania własnej Siły?
  Skoncentrowałam się wzywając Neavę ze Świątyni, tę, która rządzi kolejnością cyklów życia, związkami roślin z ziemią, matki z synem lub córką. Zażądałam odpowiedzi i zaraz ją otrzymałam.
  W umyśle pojawił się ostry obraz, zadrżałam, jak gdyby było to uderzenie - rozpoznałam bowiem Malerona! Jego wąską twarz, ostrą brodę, szerokie czoło, czarne włosy, twarz, w której jarzyły się ciemne i twarde niczym onyksy oczy ...Maleron, na którego posiadłościach znajdował się ten las, ta dolina i otaczające ją góry ...Maleron, który przez ostatni rok coraz bardziej odsuwał się od obowiązków rządzenia zamykając się w czeluściach wieży i tylko z rzadka pojawiając się na zewnątrz. Był w takich chwilach całkowicie pozbawiony Siły, otaczała go aura czarów, o wiele bardziej silna niż nadana mu dziedzicznie aura władzy ...Maleron, którego kochałam kiedyś jako najbliższą osobę ...Maleron - mój brat.
  Wstrząsnęło mną łkanie i poczułam ból zdrady... Byliśmy urodzeni z innych matek (przez chwilę ujrzałam piękną nieludzką twarz), ale prawie nie pamiętałam ani jej, ani mojego ludzkiego ojca. Moje wczesne dzieciństwo było jednak pełne miłości, ciepła i łaskawości przyrodniego brata, który tak wcześnie odziedziczył tron. W porównaniu ze mną był jednak dorosłym mężczyzną.
  - Maleron... - poruszyłam ustami i usłyszałam cichy zduszony głos. Wokół mnie delikatnie szumiał las. Starałam się utrzymać łączność - muszę wiedzieć. Ale wszystko zniknęło.
  Obudziłam się, w oczach miałam łzy. Usiadłam, budząc tym samym Kerovana. Patrzył na mnie uważnie i ciepło.
    Szybko się odwróciłam, rozwiązałam mieszek przy pasku i wyciągnęłam nóż, a potem przecięłam łączące nas więzy. Kerovan miał wystarczająco dużo zmartwień, aby jeszcze go obciążać moim snem". Przygryzłam wargę starając się uspokoić, ten sen... pełen udręczenia wywołanego odkryciem... zdrady... nadal wydawał się realny.
   Imiona... znajomość Prawdziwych imion była kluczem do czarów. W moim śnie było teraz imię Malerona. Kim - lub czym był? Czy nadal istniał? Czy jego niefrasobliwe wtrącanie się w prawa natury spowodowało nieodwracalne zło w tamtej dolinie, którą nadal mogłam zobaczyć pod zamkniętymi powiekami?
   Pytania... tylko pytania, żadnych możliwych odpowiedzi o ile nie pojawią się w przyszłych snach. Znowu się zastanowiłam, skąd przychodziły te przesłania. Musiał istnieć powód, dla którego to wszystko mi się przytrafiło...
   - Czy odpoczęłaś, Joisan? - Kerovan wyciągnął do mnie rękę i bez żadnego wysiłku podciągnął mnie na nogi. Zniknęła już obawa o mnie - jego wzrok ponownie był zwrócony w stronę gór.
   - Wystarczająco. - Odpowiedziałam tak, jak tego oczekiwał. Strach tkwił we mnie nadal niczym duszący ciężar. - Jedźmy już. Rzeczywiście pojechaliśmy dalej, nie zatrzymaliśmy się nawet
wtedy, gdy słońce zaszło. Zmienił sig krajobraz, płaski teren był teraz pofalowany, a w miarę jak zbliżaliśmy się do górskiej krainy, pojawiły się liczne pagórki. Zbocza wzniesień były porośnięte drzewami o liściach w nieprawdopodobnym kolorze późnowiosennej zieleni. Wokół nas leżały skały i rumowiska. Puściłam wodze i pozwoliłam Arren zanurzyć chrapy w wartko płynącym strumieniu. Jego chłód czułam nawet nie zsiadając z grzbietu konia. Góry zbliżały się coraz bardziej.
   W czerwonym blasku zachodzącego słońca popatrzyłam na zachód. W tym kierunku znajdowało sig Anakue. Z tęsknotą pomyślałam o gorącym posiłku, ciepłym łóżku na poddaszu u Zwyie... o rzeczach, które do dzisiejszego ranka ponownie nauczyłam się przyjmować jako coś oczywistego. Westchnęłam i pognałam klacz naprzód, wołając na Kerovana, żeby zaczekał.
   Zatrzymaliśmy się na nocleg dopiero wtedy, gdy powiedziałam, że Arren jest znowu zmęczona. Nekia wydawała się nigdy nie męczyć, podobnie jak Kerovan. Szła pomiędzy skałami i krzakami
w ciemnościach, które jej nie przesźkadzały. Przypomniałam sobie słowa Obreda: Nekia" to nocne oczy" w języku Kiogów.
  Zatrzymaliśmy się, zjedliśmy w milczeniu. Słychać było tylko plusk strumienia, który spływał z pobliskiego zbocza, i chrupanie karmy przez nasze konie. Czułam przenikliwy chłód. Wyciągnęłam z worka szal i otuliłam się nim dokładnie. Kerovan rozłożył posłania. Nie paliliśmy ogniska, bezpieczniejsze wydawało się nam światło księżyca. Pomyślałam o ostatniej nocy, jaką spędziliśmy na wędrówce, przypomniałam sobie owo jarzące się okropieństwo, które spływało po zboczu w kierunku naszego obozowiska.
   Z jakiegoś powodu, myśląc o owej rzeczy, ponownie poczułam dotknięcie tej Drugiej. Zamknęłam oczy i zobaczyłam" postrzępione skały górskiego zbocza, szary kamień wieży. Wieży, która stała niczym strażnica pomiędzy Ziemiami Spustoszonymi i Krainą Arvonu... Wieża Malerona, to musi być to. Jaką nosiła nazwę? Nazwy... Skoncentrowałam się na nich i wyłączyłam z otoczenia. W ten sposób byłam otwarta na wszelkie informacje od tej Drugiej.
   Po długiej chwili moje usta wyszeptały nazwę Car Re Dogan... Silna warownia. To z pewnością siedziba władcy. Ale zaraz potem przyszła refleksja. Nigdy nie słyszałam o takiej wieży ani o żadnym władcy imieniem Maleron. Przez te trzy lata mój pan i ja wędrowaliśmy przez tę krainę i nigdy o nich nie słyszeliśmy. Moja wizja musi więc pochodzić z przeszłości...
   Westchnęłam i przeciągnęłam zmęczone ciało, byłam zbyt wyczerpana, aby dalej się zastanawiać. Dalsze wyjaśnienia muszą się pojawić w przesłaniach od mojej Drugiej osobowości - wierzyłam, że jeszcze nie zakończyła swojej opowieści.
   Zdjęłam buty, ponownie wyciągnęłam kawałek rzemienia i bez słowa zawiązałam go na przegubie mego pana. Zgodził się w milczeniu i razem się położyliśmy.
   Pomimo pełni księżyca nadal widać było gwiazdy. Patrzyłam na nie mimo zmęczenia. Wolno podniosłam rękę i położyłam ją na brzuchu. Nie czułam jeszcze żadnego ruchu - ale wkrótce, wkrótce. W umyśle echem odbiły się natarczywe słowa:
    Mój panie, noszę w sobie twoje dziecko. To brzmiało zbyt formalnie. Kerovanie, będziemy mieli dziecko. Proszę, okaż swą radość... Za dużo było w tym prośby. On będzie się
cieszył, powiedziałam sobie, ale pojawiło się zwątpienie. Jego twarz skrzywiona w grymasie i zamknięta przed uczuciami, gdy patrzył na Ennię, którą trzymałam w ramionach... dlaczego?
   Czy kiedykolwiek myślałeś, że będziemy mieli dzieci, mój panie? Jakie to głupie. Takie pytanie już nie istniało, głupio byłoby w ten sposób sformułować słowa...
   Z zamyślenia wyrwało mnie ciche chrapanie. Odwróciłam się i spojrzałam na jego twarz, miał zamknięte oczy i widać było, że jest bardzo zmęczony. Wyczerpanie okazało się ostatecznie silniejsze od wołania z gór.
   Uśmiechnęłam się krzywo. Małą miałam teraz nadzieję na obudzenie go i powiadomienie o nowinie - jak gdyby w odpowiedzi usłyszałam głośniejsze chrapnięcie.
    Zasnęłam także. Księżyc już prawie zachodził, gdy obudziło mnie stuknięcie końskiego kopyta o kamień. Konie? Ostrożnie odwróciłam głowę i zobaczyłam ciemny kształt Arren i biało nakrapiany cień Nekii. Zwierzęta stały z opuszczonymi głowami, najwyraźniej drzemały.
Dźwięk dobiegł mnie ponownie. Ktoś zjeżdżał z góry. Mocno szarpnęłam Kerovana za ramię.
    - Mój panie! Obudź się! - powiedziałam cicho, ale tak nagląco, że obudził się natychmiast.
- Joisan?
- Ktoś nadjeżdża.
    Poczułam, jak czegoś za mną szuka, a potem nastąpiło zimne dotknięcie znalezionego noża, gdy przecinał rzemień. Jednym ruchem stanął na równych nogach z nożem w dłoni. Pospiesznie wyciągnęłam własną broń z pochwy, a potem zmieniłam zdanie i zamiast tego położyłam dłoń na rękojeści miecza. Na wpół wyciągnięte ostrze zabłysło błękitnie w świetle księżyca.
   Koń zatrzymał się. Usłyszałam, jak ktoś zsiada - brzęk pustego strzemienia - a potem kroki. Czy to Nidu? - zastanowiłam się ze strachem. Czy aż tak bardzo mnie nienawidzi?
   Ktoś zwolnił, zawahał się, a potem zatrzymał. Stojący obok mnie Kerovan napiął wszystkie mięśnie, był przygotowany do skoku...
- Milordzie!
  Już przedtem słyszałam ten głos! Wciągnęłam ostro powietrze, a potem usłyszałam zdumiony głos Kerovana:
- Guret? Co...
   Wstałam szybko i sięgnęłam do worka. Wydobyłam z niego krzesiwo. Uderzyłam raz, a potem drugi, w końcu zapaliłam knot od świecy. Maleńki płomień kołysał się w nocnym podmuchu wiatru.
   Przed nami rzeczywiście stał Guret. Mrużył oczy przed niespodziewanie zapalonym żółtym płomieniem.
   - Cera Joisan, przepraszam, że was przestraszyłem. Jadę za wami od samego rana. Musiałem z wami pojechać.
   Spojrzałam na mego pana usiłując odczytąć, jaką reakcję wywołały słowa młodego mężczyzny. Nagle zrozumiałam, że ponownie nie był w stanie kontrolować swoich słów. Odwrócił się niczym poszukująca północy igła magnesu. Wyciągnęłam rękę, aby go zatrzymać obok siebie. Westchnęłam i spojrzałam na Gureta. - A co z Nidu?
   Spojrzał szybko na Kerovana, a potem odpowiedział tylko do mnie:
   - Nie wiem, Cera. Odjechałem z obozu nie widząc jej, kazałem mojej matce i ojcu powiedzieć Nidu i Radzie, że odmawiam wyboru.
- Czy byli na ciebie źli?
   Jego oświetlona światłem świecy twarz znajdowała się w półcieniu. Mimo to dostrzegłam, jak zdecydowanie pokręcił ciemną głową.
    - Nie, powiedziałem im, że Kerovan uratował całą wyprawę zwiadowczą i mnie tam przy studni, a potem Nita opowiedziała, jak nie zważając na własne bezpieczeństwo uratował ją z rzeki. Wyjaśniłem, że złożyłem mu przysięgę wasala i jak odmówił mi, przyjmując jedynie przysięgę przyjaźni. Zgodzili się ze mną, że nawet jeżeli nie jestem formalnie związany przysięgą wasala, to i tak mam dług wdzięczności, a Kiogowie zawsze spłacają swoje dhzgi. Twój pan podąża... gdzie?
Potrząsnęłam smutno głową.
    - Nie wiem. Nie czuję tutaj znaku Cienia, ale to o niczym nie świadczy.
   - Nieważne, co się zdarzy, będę mu służył jako ochrona. Nie mogłem nic innego zrobić, musiałem za nim pojechać.
Westchnęłam zmęczona. Świt był już bliski.
   - Dziękuję ci, Gurecie. Dobrze jest mieć takiego przyjaciela, gdy stoi się przed niewiadomym przeznaczeniem. Muszę jeszcze zasnąć, jeżeli będę mogła. Czy możesz stanąć na warcie i pilnować, żeby nagle nie odjechał?
- Dobrze.
   Wdzięczna, że mogę się odprężyć chociaż na parę chwil, położyłam się na posłaniu. Ledwie zamknęłam oczy, już znalazłam się w świecie tej Drugiej.
   Przede mną wznosił się Car Re Dogam jego wysokie wieże zwiększały jeszcze głębokość przyprawiającej o zawrót głowy przepaści, jaka się otwierała przed moimi stopami. Szłam jednak szybko, gardząc otwartą drogą po drugiej stronie góry, pewnymi ruchami wspinałam się wąską ścieżką. Skała pod moimi wąskimi, prawie szponiastymi stopami była twarda i budziła zaufanie. Kontrastowało to z moimi własnymi odczuciami. Jak Maleron mógł tak postąpić? Czy nie wiedział, ~ że przez zatrzymanie stałego postępu czasu otworzył wrota dla choroby i Cienia? Ani Neave, ani Gunnora Bursztynowa Pani nie patrzyły przyjaźnie na tych, którzy zakłócali Porządek Rzeczy Takich, Jakie Muszą Być.
   Łkałam częściowo z wysiłku wywołanego wspinaczką, ale głównie z trwogi. Wciągnęłam ciało na ostrą skalną półkę na szczycie góry. Nie pozwoliłam sobie na odpoczynek, tylko pobiegłam w kierunku masywnych wrót będących posterunkiem wartowniczym Car Re Dogan.
   Prawie nie zauważyłam stojących tam wojowników, ich cienie kładły się na ścianach rysunkiem wyolbrzymionym przez pełgające światło łuczyw, gdy odsunęli się, aby mnie przepuścić. Wzrok miałam utkwiony w zasłoniętym draperią portalu, za którym znajdowała się Sala Audiencyjna. Usłyszałam głos Malerona:
  - Natychmiast wyślij posłańca. Wypuść jednego z jastrzębi z wiadomością, aby dano mu świeżego wierzchowca, gdy przybędzie do Sali Rady. Ma powrócić z odpowiedzią od Siedmiu Lordów tak szybko, jak tylko potrafi.
- Będzie tak, jak powiedziałeś, margrabio.
  W momencie kiedy doszłam do ciężkiej aksamitnej portiery zakrywającej wejście, przemówił znowu.
- Gdzie jest moja siostra?
- Nie widziałem dzisiaj lady Syl~yi. Musi być...
   Ciężki ciemnoczerwony aksamit wyglądał na mojej dłoni jak struga wina, wsunęłam najpierw ramię, a potem całe ciało.
- Jestem tutaj, Maleronie.
   Zmarszczył się na taki brak ceremonii, ale powstrzymał uwagi w obecności służącego.
   - Usiądź, siostro. - Jego oczy patrzyły uważnie na moje rozwiane ubranie. - Możesz odejść, Bern - roztargnionym gestem odesłał sługę.
   Gdy zostaliśmy sami, wskazał mi krzesło po swoim prawym ręku.
- Zezwoliłem ci na siedzenie, Sylvyo.
   Aura Mocy była prawie namacalna, widziałam, jak błyszczy wokół jego ciała przy każdym ruchu. Od dawna wiedziałam, że jest Adeptem, ale teraz, gdy poznałam prawdę, otaczająca go delikatna poświata wydawała się matowa, bez połysku... ciemniejsza - i chyba o wiele silniejsza. Stwierdziłam, że cała drżę.
   - Maleronie, dlaczego? Sprawiłeś ból, prawdopodobnie zniszczyłeś dolinę. Dlaczego? - Wstrzymałam oddech i patrzyłam na jego zmieniającą się twarz.
   - Joisan! - Ktoś szarpnął mną mocno, tak że zsunęłam się z posłania zaplątana w otulające mnie koce. Nade mną klęczał Guret, wyraźnie przestraszony. - Obudź się, Cera! Obudź!
    Dotknęłam dłonią czoła. Ta inna rzeczywistość, rzeczywistość Sylvyi, nadal trzymała mnie w swojej niewoli. - Co - mój głos zabrzmiał ochryple, a jednak Guret wiedział, o co chodzi.
    - Coś ci się śniło, Cera. Jęczałaś i rzucałaś się, głośno wykrzykiwałaś dziwne imiona. Próbowałem cię obudzić, ale nie mogłem!
    - Kerovan? - Usiadłam rozglądając się wokół, nadal byłam pod wpływem przesłania. Tak dziwnie było patrzeć teraz na wiosenne, jasnozielone wzgórza, falujący teren, gdy przed kilkoma minutami znajdowałam się wewnątrz starej, kamiennej i cienistej wieży.
  - Poi konie. Pospiesz się i zjedz, Cera. Nie wydaje mi się, żeby długo czekał po ich osiodłaniu.
   Pospiesznie włożyłam dhzgie buty, a potem szybko zaplotłam i upięłam włosy. Strzepnęłam haftowaną lnianą koszulę i przypięłam do pasa nóż oraz miecz. Zanim zdołałam spryskać twarz wodą, Guret z własnej woli spakował moje posłanie. Wszystkie jego czyny wskazywały, że znajdował się pod wrażeniem pośpiechu, w jakim mój pan chciał opuścić obóz. Zachowywali się, jak gdyby na widnokręgu właśnie pojawił się nieprzyjaciel.
   Stukot kopyt o skałę oznajmił powrót koni. Kerovan pospiesznie osiodłał nasze wierzchowce, podczas gdy Guret, po wmuszeniu we mnie jednego kawałka chleba podróżnego, zajął się własnym ogierem.
   Jedząc nadal chleb wsiadłam na Arren, przygotowałam się na jeszcze jeden męczący dzień podróży. Gdzie nas zastanie noc? Zdecydowanie odrzuciłam takie myśli, nie chciałam tracić niepotrzebnej energii - z powodu mego pana, a także z powodu Sylvyi - mojej Drugiej ze snu.
   W miarę jak jechaliśmy, łańcuchy pagórków wydłużały się i stawały coraz bardziej strome, ich zbocza wznosiły się pod coraz bardziej ostrymi kątami. Ze szczytu każdego ze wzgórz leżące przed nami góry stawały się coraz bardziej wyraźne - z zasnutych błękitem szczytów stały się porośniętymi drzewami pagórkami i wysokimi skalistymi wzniesieniami.
   Kerovan tego ranka jechał w milczeniu, nic nie mówił nawet podczas krótkich odpoczynków, na jakie nam zezwalał - zbyt krótkich odpoczynków. Nawet kroki Nekii wydawały się krótsze niż zazwyczaj. Cokolwiek go przyciągało - bez względu na to, czy należało do Cienia czy do Światła - ta siła była tak nieustępliwa jak plecione przez rybaków z Anakue sieci na ryby. Wydawało się, że prawie nie zauważał mnie ani Gureta, mimo że w jego złotych oczach błyszczał ognik podobny do błysku wody na dnie najgłębszej ze studzien.
  W końcu - gdy po południowym odpoczynku ponownie dosiedliśmy koni - Guret odezwał się.
- Czy twój pan miał już kiedyś podobne kłopoty?
  - Zostaliśmy poślubieni przez topór, gdy byliśmy jeszcze dziećmi - odpowiedziałam. - Naprawdę jesteśmy małżeństwem
dopiero od trzech lat. Powiedział mi, że od momentu naszego prawdziwego małżeństwa zawsze musiał walczyć z tym przyciąganiem - chociaż na początku było ono o wiele słabsze.
   - Opowiedział mi o waszym małżeństwie... o Gryfie, jaki nosiłaś na piersi, który okazał się prawdziwą istotą uwięzioną w krysztale.
   Zdziwiłam się. Wydawało mi się, że Kerovan nikomu nie mówił o wypadkach, jakie przywiodły nas do Krainy Arvonu. Rzeczywiście, pomyślałam, musi ufać Guretowi, zazwyczaj nie mówi o tym, co jest najbliższe jego sercu - o Gryfie i o nie chcianym dziedzictwie.
   Popołudnie zastało nas u stóp gór. Staraliśmy się omijać wielkie krawędzie skalne, sterczące z miękkiego ciała ziemi niczym nagie kości. Jechaliśmy za Kerovanem w kierunku północno-wschodnim. Nie było już żadnych popasów - musieliśmy popędzać konie, aby Kerovan nie zostawił nas za sobą.
   W końcu objechaliśmy ogromną granitową skarpę wznoszącą się wyżej, niż można było dojrzeć, tylko po to, aby zobaczyć, że rozszczepiła się ona w wąskie przejście. Po obu stronach wejścia stał błękitny kamienny pylon, będący błogosławionym tworem przyrody chroniącym przed wpływami Cienia. Na szczycie każdego z pylonów znajdował się emblemat, który już wcześniej widziałam - uskrzydlona kula.
    Wejście chronione przez kule - gdyż takie sprawiały wrażenie - było przesłonięte szarobłękitną mgłą, nienaturalnie gęstą, odcinającą światło. Zamrugałam oczyma ze zdumienia. 'Tutaj, gdzie siedziałam na Arren, było jasne słoneczne popołudnie, z zachodu padały słoneczne promienie i zatrzymywały się na zasłonie nie mogąc jej przeniknąć. Widziałam tylko ociężałe zwoje snującej się za wejściem mgły, toczyła się i pełzała jak wąż albo inna żywa istota.
  Nagle przed nami zauważyliśmy przez mgnienie oka jakiś ruch, a potem na tle lekko przeświecającej, wirującej mgły zobaczyliśmy ciemny cień sylwetki Kerovana! Uderzyłam piętami Arren i krzyknęłam jego imię. Klacz zerwała się do przodu - za późno! Zatrzymałam ją przy lewej z kul i zaczekałam na młodego Kiogę.
  - Gdzie on poszedł? - Guret rozglądał się wokół. - Objechał skałę tuż przed nami, ale teraz nie widzę go!
Wskazałam na błękitnoszarą zasłonę.
- Poszedł tam, a my musimy iść za nim.
   Spojrzał z przerażeniem przed siebie, jak gdyby nie widział znajdującego się tuż przed nim wejścia. Ze zdziwieniem spojrzałam na chłopca, a potem na bronione przez mgłę wejście. Mogłam zrozumieć, że było ono otoczone czarem, ale w takim razie, dlaczego je widziałam, podczas gdy Guret nie mógł? Szybko wskazałam.
- Patrz, nie widzisz? Przed tobą jeśt kłębiąca się ściana z mgły. Na szczerej twarzy młodego mężczyzny pojawił się przestrach. - Co mam zobaczyć, Cera? Co ty widzisz?
  - Ścianę z mgły. Mój pan w nią wjechał i zniknął. A co ty widzisz?
  - Tylko skalną ścianę, Cero. Przysięgam na Świętą Końską Skórę moich przodków.
   To było mocne zaklęcie. Rzeczywiście. W jaki sposób mógł Guret wjechać w coś, co dla niego było litą skalną ścianą? Moc iluzji może się okazać niebezpieczna dla tych, którzy w nią wierzą. Dlaczego jednak ja mogłam widzieć mgłę?
   Skinęłam na chłopca, żeby pozostał na miejscu, zmusiłam Arren, by podeszła bliżej. Starałam się zobaczyć coś przez mgłę, usiłowałam przeniknąć ją wzrokiem i myślą. Nie zobaczyłam jednak nic, a myśl napotkała tylko pustkę, taką samą jak wtedy, gdy usiłowałam porozumieć się z Kerovanem.
   Stuknęłam piętą klacz i wjechałam pomiędzy pylony. Nie było żadnej fizycznej bariery, a jednak pochyliłam się; drżąc cała, w głowie kręciło mi się do tego stopnia, że omal nie spadłam z siodła. Wokół mnie poruszały się jakieś zjawy - skały zdawały się uśmiechać z okrucieństwem i wyciągać do mnie kamienne dłonie, drzewa gięły się i falowały jak pod wpływem sztormowego wichru - wszystko to widziałam w przesuwających się szybko obrazach, które łączyły się ze sobą i chaotycznie splatały w jedną całość. Złapałam obiema rękoma za grzywę Arren i głęboko wciągnęłam powietrze.
   Klacz parsknęła i odwróciła głowę, patrząc na mnie z prawie ludzką troskliwością. Najwyraźniej w świecie na nią to nie działało. Zamknęłam oczy i zaczęłam zwalczać czar chroniący to miejsce. Kerovan był gdzieś przede mną i musiałam go dogonić!
  Po długiej chwili ciemności poczułam łagodny spokój usuwający przestrach. Położyłam dłoń na brzuchu, poczułam, jak coś we mnie tworzy obronę i odważyłam się otworzyć oczy. Drganie trwało nadal, ale teraz było znacznie mniejsze. Dlaczego?
   Najwyraźniej mgła nie była dla mego pana barierą - wjechał z uniesioną głową, jak gdyby ścieżka była prosta i wolna od przeszkód, a na końcu tej drogi znajdowało się to, na co czekał przez całe swoje życie. Dotykając mego ciała poczułam, jak zmniejszają się zawroty głowy. Czy było możliwe, że czar broniący dostępu rozpoznał Kerovana, powitał go i pozwolił przejechać? Ponieważ nosiłam jego dziecko, mogłam to wszystko widzieć, chociaż część czaru pozostawała nadal nie zmieniona.
   Spekulacje do niczego nie prowadziły, gdy tak siedziałam, mój pan oddalał się coraz bardziej. Chciałam przyłożyć ostrogę do boku Arren i pogalopować za nim, ale pozostał przecież Guret. Nie mogłam opuścić chłopca stojącego przed czarem, którego nie mógł zrozumieć.
    Zawróciłam i z powrotem pojechałam do wyjścia. Guret siedział na swoim kasztanowym ogierze. W oczach widać było niepokój. Na mój widok jego twarz zajaśniała wyrazem ulgi.
- Czy znalazłaś go, Cero?
    - Nie - odpowiedziałam. - Ale przejście jest dobrze strzeżone czarami. Musimy jednak przejść. Mogę trochę przeciwstawić się zawrotom głowy, ale ty musisz założyć opaskę na oczy. Poprowadzę cię.
- A co z Vengi? - zapytał gładząc szyję ogiera.
  - Arren nic nie czuła, mam nadzieję, że z nim będzie podobnie. Możemy tylko spróbować.
  Złapałam wodze ogiera i przeciągnęłam je nad jego głową. Skubnął moją klacz w szyję, a Arren stuliła uszy i kwiknęła odstraszając go.
  - To nie będzie takie łatwe - powiedziałam odpychając zainteresowany pysk ogiera. Potem podałam Guretowi szalik, który wyjęłam z worka przy siodle. - Zawiąż tym oczy. Nie rozwiązuj go pod groźbą utraty życia. Zdejmiesz dopiero, kiedy ci na to pozwolę.
  Guret skinął głową i zasłonił oczy. Złapałam wodze Arren w jedną dłoń, wodze ogiera w drugą i skierowałam się ponownie
do wejścia. Gdy wjeżdżaliśmy w mglistą zasłonę, zamknęłam oczy i pozwoliłam Arren samej wybierać drogę przez jakieś dwadzieścia kroków, które odliczałam z bijącym sercem. W końcu otworzyłam oczy i przygotowałam się na tę trudną do opanowania dezorientację.
    Nic się nie zmieniło więc ponownie musiałam zamknąć oczy. Tak przejechałam większość drogi. Tylko w ten sposób udawało mi się przezwyciężyć zawroty. Obejrzawszy się na Gureta stwierdziłam, że chłopiec chwieje się w siodle. Twarz miał bladą, a usta zaciśnięte z wysiłku.
   - Trzymaj się siodła, Guret! - zawołałam do niego. Mój głos odbił się szyderczym echem, płosząc przy okazji konie. - Jak się czujesz?
   - Czuję się dziwnie. Jak gdybym wjeżdżał w sen... chociaż jeszcze nie zasnąłem... - Ponownie się zachwiał.
   - Trzymaj się! - poprosiłam, a niesamowite echo spowodowało, że słowa zabrzmiały niczym śmiech obłąkanego człowieka. Gdyby spadł, w jaki sposób ponownie wsadziłabym go na konia?
   - Kiogowie... nie potrzebują się trzymać... Dam... sobie radę. - Ponownie się zachwiał.
   - Guret, nie bądź głupcem! - rozkazałam, wkładając w to zdanie całą moją siłę nakazu. - Nikt cię przecież nie zobaczy poza mną i przysięgam na Gunnorę, że nigdy nikomu nie powiem! Z ulgą zobaczyłam, jak łapie za łęk siodła.
   Nasza podróż przez wąski skalisty przesmyk była koszmarem. Ciągle byłam atakowana przez fale zawrotów głowy, ale nauczyłam się je kontrolować. Oddychałam głęboko, zamykałam oczy i nie patrzyłam zbyt długo pod nogi, gdyż wzbudzające strach przemiany miały wtedy na mnie większe działanie. Nadal starałam się poruszać jak najszybciej, wiedziałam, że Kerovan wyprzedził nas przecież o parę minut drogi. W końcu przez chwilę zamajaczyła ciemniejsza plama... daleko z przodu. Kerovan? Wysłałam za nim myśl, ale tak jak poprzednio nie było odpowiedzi. Byłam jednak podniesiona na duchu faktem, że nadal jedzie przed nami i że w tym czasie nie przeszedł przez jakąś Bramę. Zmusiłam konie do kłusa, chcąc się z nim zrównać. Lewa ręka zaczęła drętwieć od ciągłego prowadzenia Vengiego, ale nadal trzymałam wodze, wznosząc do Gunnory prośby o nowe siły.
  - Mój panie! Kerovan! Zaczekaj! - Mój głos odbił się głuchym echem, zwiększając jeszcze zawroty głowy, nie tylko od skalnych ścian, ale w głębiach mojej świadomości.
  On - zwalniał! Odwrócił się w siodle! Mocniej pociągnęłam Vengiego i wbiłam pięty w boki Arren. Pokłusowałam w jego kierunku.
- Kerovanie, zaczekaj!
  W miarę zbliżania skaliste ściany zaczęły się rozszerzać coraz bardziej, bardziej...
Zniknął czar! Znowu widziałam normalnie!
  - Spójrz, Guret! - Zatrzymałam Arren i u boku mego pana patrzyłam na to, co się przed nami rozpościerało.
   Dolina. Cudowne falujące łąki, otoczone z mojej lewej strony wysoką ścianą lasu. Dolina miała jakieś pięć mil długości i pewnie z połowę tego szerokości. Była otoczona górami, wysokimi skalistymi szczytami o porośniętych lasem zboczach. Z prawej strony, oświetlone promieniami zachodzącego słońca, górowały dwa siodlaste szczyty. A na bliższym z nich, w pobliżu szczytu...
   Usiłowałam znaleźć właściwe słowo. Wieża obronna? Zamek? Z pewnością miejsce do zamieszkania, ale nie zostało ono zbudowane przez ludzi. Wykonane z błękitnego kamienia ściany wydawały się górować nad całym szczytem. Kręcone iglice, ciemne łukowe okna, wąskie rampy zamiast schodów - to wszystko wyglądało bardzo dziwnie, ale nie zagrażało. Zdawało się, że budynek w ogóle nie jest zamocowany w górskim zboczu. Wyglądał niczym niewiarygodny (ale piękny w swoim rodzaju) sen. Moje zdumione marzenia przerwał głos Gureta.
- Co to jest, milordzie?
- To Kar Garudwyn - powiedział Kerovan. - Skąd to wiesz, mój panie? - zapytałam.
   Uśmiechnął się do mnie łagodnie nie odpowiadając. Patrząc na niego prawie go nie poznawałam. Jego twarz pozbawiona lęku i napięcia była niczym twarz dziecka. Odkąd go znałam, mój pan zawsze wyglądał na więcej lat, niż ich naprawdę przeżył. Jego wychowanie, walka ze strachem i nienawiścią, które we własnych ludziach wywoływały jego deformacje", nadały mu dojrzałość spotykaną zazwyczaj wśród znacznie starszych od niego. Wyda
wało się, że znacznie różnimy się wiekiem, gdy tymczasem był ode mnie tylko o dwa lata starszy:
    Patrząc teraz na Kerovana przypomniałam sobie, że miał dopiero dwadzieścia jeden lat. Wyciągnęłam do niego rękę i ujęłam jego dłoń.
- Kar Garudwyn? Co to jest, Kerovanie?
    Uśmiechnął się do mnie tym otwartym, szczerym uśmiechem, który powodował, że wyglądał tak młodo.
- To dom.
    Spojrzałam na dolinę, na zawieszoną na turni warownię i zastanowiłam się, co było w środku. Bez dodatkowych wyjaśnień mój pan skierował Nekię naprzód i cała nasza trójka zjechała w tę piękną dolinę.
   Była bogato zaludniona ptakami i zwierzętami - przez długą chwilę przyglądała nam się antylopa widłoroga tylko po to, aby po chwili spokojnie pokłusować dalej. Od dawna nie było już tutaj ludzi.
   Gdy dojechaliśmy do podnóża góry, zatrzymaliśmy się i spojrzeliśmy poprzez drzewa na stromą i ostrą powierzchnię skał, które prowadziły do niewidocznej teraz wieży. Nie było żadnej ścieżki, żadnej wskazówki, jak dostać się do warowni. Zaczęłam się zastanawiać, czy dawni mieszkańcy nie mieli skrzydeł.
   Czując nagłe zmęczenie zsiadłam z Arren, zdjęłam jej postronek i pozwoliłam się wolno paść.
   - Czy mamy rozkulbaczyć konie; Kerovanie? Czy chcesz tutaj zostać na nocleg? - Wydawało mi się, że ten osłonięty zakątek był najlepszym miejscem na popas.
Zmarszczył się lekko zdziwiony.
   - Dlaczego mamy się tutaj zatrzymywać? Czeka na nas Kar Garudwyn.
Popatrzyłam na pionową skałę zagradzającą nam drogę.
   - Być może czeka, mój panie, ale nie jestem orlicą, nie widziałam też, aby tobie przed chwilą wyrosły skrzydła. Nie widzę sposobu, by dotrzeć na górę.
Roześmiał się, jak gdyby w ogóle nie miał żadnych problemów. - Chodźcie ze mną, pokażę wam.
   Rozsiodłaliśmy konie i zostawiliśmy na pastwisku. Na plecy założyliśmy tylko worki podróżne. Kerovan poprowadził nas na
wschód, gdzie najpierw przeszliśmy przez niewielki pas drzew, a potem poszliśmy wąską ścieżką wijącą się u podnóża nagiej skalnej ściany. Spojrzałam pytająco na Gureta, ale poszliśmy za Kerovanem.
  Skała szczytu była nadal niedostępna: twardy szary granit, gdzieniegdzie przerywany ciemniejszymi pasmami. Nigdzie żadnej możliwości wdrapania się wyżej, chyba że za pomocą lin i raków - zaczynałam się obawiać, że czar otaczający dolinę spowodował jakieś zmiany w umyśle mego pana. Ponownie obudził się we mnie strach uśpiony widokiem spokojnej piękności doliny.
  Obeszliśmy ostrą skalistą skarpę tylko po to, by przed nami znowu wyrosła nie kończąca się skała. A jednak Kerovan spokojnie stał przed pustą, blokującą dalszą drogę ścianą. Wskazał nam gładką skałę przed sobą i gdy podeszliśmy, powiedział: Nasze wejście:
  Od płaczu powstrzymywałam się całą siłą woli. Poczułam, jak w ramiona wrzynają mi się pasy podróżnego worka. Stałam i patrzyłam na pustą, ścianę przed sobą. Mój pan musiał zwariować, tylko płaz mógłby wejść na tę ścianę i utrzymać się na niej. Zwilżyłam usta i zerknęłam na Gureta, zobaczyłam, jak chłopiec skinął zgodnie głową i narysował kółko na swoim czole. Kerovan odwrócił się i zobaczył gest młodego mężczyzny. Najwyraźniej był zirytowany.
  - Dlaczego ze mnie żartujecie? Czy nie widzicie? Przypomniałam sobie chwile, gdy łagodziłam gorączkujących pacjentów i zapytałam łagodnym tonem:
- Co mamy widzieć, Kerovanie?
  - Symbol! - z zawodem wskazał na pustą ścianę. - Widzicie, musicie widzieć!
Potrząsnęłam głową.
- Widzimy tylko skalną ścianę, mój panie.
  Kerovan odwrócił się do Gureta w celu potwierdzenia moich słów. A potem znowu popatrzył na skałę z widocznym zdziwieniem.
- Ale to takie wyraźne.
    Wyciągnął rękę i dotknął chropowatej powierzchni swoimi palcami - wzdrygnęłam się i zdusiłam w sobie okrzyk. Pod jego dotknięciem pojawiło się światło, fiołkowy błysk i mogłam odczytać symbol, który obrysował na skale.
    - Uskrzydlona kula - krzyknął za mną Guret. Kerovan odwrócił się gwałtownie. - Zniknęło! - Guret popatrzył na skałę, a potem ze strachem na mnie.
    Symbol, który zabłysnął tylko na parę chwil, był wyrzeźbiony głęboko w granicie skały. Teraz ponownie był niewidoczny. Przyłożyłam dłoń do tego miejsca. Było ciepłe...
    Pod wpływem mojego dotknięcia pojawił się błękitnozielony płomień i zniknął prawie natychmiast, ale przez kilka sekund wyczułam głęboko wyryty symbol.
    - Czy to znaczy, że dla was ściana jest pusta? - zapytał Kerovan ze wzrastającym zrozumieniem. - Ale to takie jasne... - Podobnie jak było dla ciebie wejście do doliny - wyjaś
niłam. - Dla mnie i Gureta było zakryte mgłą i wypełnione czarem. Czy widzisz tutaj drzwi?
   W odpowiedzi ponownie obrysował symbol, który zabłysnął delikatnie fioletowym blaskiem. Podświadomie usłyszałam głośne skrzypnięcie, można było to nazwać raczej wyczuciem, jakie zazwyczaj wiązałam ze stosowaniem Mocy. Ściana skalna zakołysała się, ściemniła...
   Staliśmy przed szerokim tunelem, podłoga i ściany były wyłożone kamieniem. Strzelisty łuk znikał w ciemnościach.
   Ciężko było się wspinać nawet po łagodnych krętych rampach. Kerovan pędził do przodu nie zmęczony niczym Nekia, podczas gdy Guret i ja pozostaliśmy z tyłu. Nogi zaczęły mnie boleć z wysiłku, kilkakrotnie byłam zmuszona zatrzymać się i odetchnąć głęboko.
   Przy kolejnym zatrzymaniu Guret wziął ode mnie worek i zarzucił go na swoje ramiona.
- Mogę ponieść - zaprotestowałam.
   - Wiem, Cera, ale jest ciężki, a ty nie powinnaś się męczyć. Spojrzałam w jego ciemne oczy i zobaczyłam w nich łagodne zrozumienie i troskę.
- Skąd wiedziałeś? Czy Terlys...? Młody mężczyzna uśmiechnął się.
   - Mam czterech młodszych braci i siostry, pani. Widziałem, jak oczy mojej matki powlekały się cieniem w taki sposób jak teraz twoje, działo się to wtedy, gdy była w ciąży. Czy twój pan o tym wie?
   - Nie - przyznałam się - i nie powinien się dowiedzieć, dopóki nie dowiemy się, co nas czeka w tym miejscu. Proszę, abyś zachował milczenie.
Zawahał się.
- Czy czujesz się dobrze i tylko czasem jesteś zmęczona?
   - Całkowicie - odpowiedziałam pewnie. - Jestem położną, pamiętaj o tym. Nie będę podejmowała niepotrzebnego ryzyka. Czy przysięgniesz?
Skinął ciężko głową.
   - Tak, przysięgam na Świętą Końską Skórę milczeć, o ile nie zachorujesz, pani. Wtedy będę musiał przemówić.
- To sprawiedliwie - zgodziłam się.
    Gdy osiągnęliśmy szczyt kamiennej rampy, ujrzeliśmy niespokojnie przechadzającego się tam i z powrotem Kerovana. Oczekiwał nas Kar Garudwyn. W ostatnich promieniach
zachodzącego słońca błękitny kamień wydawał się ocieniony ciepłym, witającym nas blaskiem. Nie miał drewnianych wrót, do jakich byłam przyzwyczajona w High Hallack. Zamiast tego wchodziło się przez łukowy portal, trochę większy od wąskich portali okiennych wpuszczających do wnętrza światło i powietrze. Dalej znajdował się krótki korytarz i hall: Było to duże pomieszczenie w kształcie koła przykryte kopułą. Gdy weszliśmy, wisząca u szczytu kopuły kryształowa kula ożyła i zabłysła miękkim, różanym światłem.
  Centralną część pomieszczenia zajmowały stoły i ławy ustawione wokół podium. Na nim znajdowało się ogromne siedzisko - jak gdyby tron, ale najwyraźniej w świecie nie przeznaczony dla istoty ludzkiej. Prowadziła do niego rampa, a nie schody, jakie występowały w budowanych ludzką ręką wieżach.
  Zmarszczyłam brwi zainteresowana czymś, co powinno tutaj być, powinno pokrywać wszystko, ale go brakowało. Dotknęłam powierzchni stołu i z niewiarą spojrzałam na czyste opuszki palców. Po tylu wiekach powinien być tutaj kurz!
Powierzchnia stołu wydawała się chłodna i gładka - to nie
było drewno, jak myślałam na początku. Koloryt i słoje materiału przypominały drewno, ale w dotyku był to gładki, szklisty kamień.
    - Cera! - spojrzałam w górę na dźwięk szeptu Gureta. Spójrz na ściany!
    Podeszłam razem z nim i zaczęliśmy przyglądać się zaokrąglonym ścianom hallu bankietowego, gdyż za takie zaczęłam uważać pomieszczenie, do którego weszliśmy. To, co w pierwszej chwili wzięłam za smugi na fakturze kamienia, w rzeczywistości było wzorami i obrazami wykonanymi z maleńkich drogich kamieni zatopionych w powierzchni. Dotknęłam delikatnie mozaiki, podziwiając kunsztowną pracę. Ciemnozielony kamień to z pewnością był jadeit. A tutaj drugi, z maleńkimi ognikami połyskującymi w jego mlecznej powierzchni - opal?
   Moje oczy odnalazły królewski okup w postaci agatów, jadeitów, opali, bursztynów i topazów, a także innych drogich kamieni zamocowanych w ścianie w celu stworzenia odpowiednich wzorów. Same sceny były ogromne, wirujące obrazy słońca, gór, a także czegoś, co po uważnym przeanalizowaniu przyjęłam jako starodawne runy - ale tak stare, że prawie nie do rozróżnienia. Nie potrafiłam odczytać żadnego z nich i to mnie zasmuciło. Miałam bowiem uczucie, że opowiadają historię tego miejśca. Gdybym tylko mogła je zrozumieć!
   - Cera - Guret pociągnął mnie za rękę. - Milord Kerovan gdzieś zniknął!
   - Gdzie on poszedł? - Nie chciałam się od niego oddalać w tym pięknym, ale jednocześnie dziwnym miejscu:
   - Nie widziałem, jak odchodził. Odwróciłem się na chwilę i już go nie było.
   W pośpiechu opuściliśmy hall i zaczęliśmy przeszukiwać przejścia. Nad nami usłyszeliśmy na rampie stukot stóp - stóp zakończonych kopytami. Rzuciliśmy się biegiem.
   Kerovan szedł szybko, ale bez niepotrzebnego pośpiechu. Kierował się w stronę łukowego portalu na końcu korytarza. Otwarte łuki, obok których przechodziliśmy, kryły puste pokoje, milczące i bez śladu kurzu.
   Portal był bramą dla nowej rampy, na którą szybko się wspięliśmy. W tle rysowały się przyprawiające o zawrót głowy widoki z południowych i zachodnich okien. Widoczny był tylko
zaczerwieniony nieboskłon, pokryty fioletowymi chmurami. Na szczęście, w miarę naszego przemieszczania budziły się do życia świetliste kule wiszące w pewnych odstępach wzdłuż korytarza. Inaczej już dawno wędrowalibyśmy w ciemnościach. Patrząc na niczym nie zabezpieczoną przestrzeń wąskich łukowych okien stwierdziłam, że niezbyt mi to odpowiada. Dłonie miałam spocone ze strachu wywołanego możliwością upadku z takiej wysokości. Nie potrafiłam go opanować.
   Gdy weszliśmy za moim panem na kolejną rampę, pomyślałam, że znajdujemy się w jednej z wież, które wcześniej zauważyłam. Na końcu rampy powitała nas ostatnia arkada wypełniona skrzącym fioletowym blaskiem. Odsunęłam się instynktownie. Dotknięcie tego drgającego, błyszczącego światła powodowało śmierć. Dobrze o tym wiedziałam.
   Kerovan wyciągnął rękę i miękko wypowiedział słowa, których nie zrozumiałam. Światło stało się łagodniejsze, bardziej delikatne, aż w końcu całkowicie zniknęło. Wszedł do środka. Wzięłam głęboki oddech i weszłam za nim.
   Była to okrągła komnata, oświetlona łukowymi oknami, przez które wpadało chłodne górskie powietrze. Przez chwilę poczułam nawrót zawrotów głowy, jakich doświadczyłam w przesmyku. Patrzyłam na mego pana stojąc w jak najdalszej odległości od otworów okiennych.
   Komnata była duża. Stało tam tylko kilka stołów, na ścianach, w promieniach zachodzącego słońca, lśniły znaki runiczne. Na podłodze był wyryty znak pentagramu, a zaraz obok symbol kuli. Nagle powiał chłodny wieczorny wiatr. Zadrżałam.
   Kerovan podszedł do najbliższego stołu i wziął w rękę leżącą na samym środku książkę. Wstrzymałam oddech obawiając się, że książka za chwilę rozsypie się w pył, tak jak - widziałam kiedyś - stało się z zawartością zaczarowanej komnaty w Wieży Obronnej. Ale nic takiego nie nastąpiło. Mój pan chodził po komnacie, najwyraźniej widoki ze znacznych wysokości nie wpływały na niego w żaden sposób. Od czasu do czasu dotykał jakiejś książki, zwoju... wyrytych na ścianach runów - gdziekolwiek dotknął, pojawiał się fiołkowy blask. Dosłownie czułam tutaj Moc, była niczym ogromne, budzące się z długiego snu zwierzę.
Guret zacisnął na moim ręku zimną dłoń.
   - Kerovan - z trudem udało mi się przerwać tę odwieczną ciszę. - Kto zbudował to miejsce? Do kogo należały te wszystkie rzeczy?
   Odwrócił się, z jego twarzy powoli znikało zamroczenie. Pomyślałam, że po raz pierwszy od wielu godzin zobaczył mnie naprawdę.
- Nie wiesz?
   Byłam zmęczona podobnymi pytaniami i z żalem stwierdzam, że w moim głosie brzmiała więcej niż tylko nuta ostrości.
   - Nie, nie wiem. Byłabym szczęśliwa, gdybyś mnie oświecił, mój panie!
   Podszedł do mnie i położył mi dłonie na ramionach. W jego błyszczących oczach widniała determinacja.
   - Przez te wszystkie lata bałem się właśnie tego i nie wiedziałem o tym. Wzywało mnie, bo jest moim dziedzictwem. Nie byłem przygotowany na przyjęcie i zaakceptowanie tej mojej cząstki, dopóki nie nauczyłem się akceptować części ludzkiej. Joisan, Kar Garudwyn był i w pewnym sensie - chociaż nie potrafię ci tego wyjaśnić, lecz wiem to - jest cytadelą Landisla.

Rozdział8
Kerovan

Kiedy stałem z Joisan w owianej wiatrami komnacie na szczycie wieży Kar Garudwyn, wydawało mi się, że zobaczyłem w jej oczach strach.
  - Cytadela Landisla... - wyszeptała, patrząc w moje oczy. Czy jakakolwiek wieża mogłaby tak długo przetrwać w stanie w ogóle nie zniszczonym?
  - Była zaklęta, Joisan. - Mnie także zdumiewała ta komnata w wieży, te stare książki, nie tknięte przez czas zwoje, głęboko wyryte runy, których nie pokryła nawet wąrstewka kurzu. Gdyby tak nie było, wszystko dawno zamieniłoby się w ruinę. Wydaje mi się... - spojrzałem na otaczające wieżę góry - że cytadela jest zamknięta dla przypadkowych podróżnych, otwiera się tylko dla tych, którzy mają dziedzictwo Gryfa.
  - Innymi słowy, czekała na ciebie. - Jej głos załamał się trochę, wyciągnęła ręce i delikatnie dotknęła moich ramion, zupełnie jak gdyby pomimo tych wszystkich nocy, które spędziliśmy razem, bała się, że zostanie odtrącona. - Moc... mój panie, jest prawdziwie twoja. Wyczuwam ją.
  Także czułem wzrastającą we mnie falę, jak gdyby burzyło się we mnie, smagane powiewami sztormowego wiatru, morze. Kiedyś, jako młody chłopiec, nieostrożnie napiłem się czegoś zbyt mocnego. Wtedy także miałem przyćmiony wzrok, widziałem niewyraźne obrazy. Teraz odczuwałem to samo. Dawna wiedza pojawiała się i znikała, przyprawiając mnie o zawrót głowy. Momentami byłem prawie kimś innym, a potem znowu sobą.
- Tak, wiem. - Ponownie pojawiła się przeszłość, której
prawie mogłem dosięgnąć. A zaraz potem Moc zniknęła! Westchnąłem i zamknąłem oczy. Obudził mnie mocny uścisk Joisan, która mną potrząsała...
   - Kerovan! Nie! - Na twarzy Joisan były widoczne ślady łez, oczy miała szeroko otwarte i przerażone. - Nie odchodź ode mnie, mój panie! Moc - co mi zależy na Mocy, jeżeli przy jej zdobywaniu mam utracić męża? Odejdźmy z tego miejsca teraz!
  - Joisan... - Przytuliłem ją do siebie i zmusiłem się do spokojnego tonu, chociaż jakaś cząstka mnie nadal drżała pod wpływem tego, co odczuwałem. - Nie, kochanie. Wszystka Moc na świecie byłaby zbyt wielką ceną, gdybym z jej powodu musiał cię utracić. Nie, nigdy...
  Podświadomie zorientowałem się, że mający wrodzoną delikatność Guret wyszedł z komnaty pozostawiając nas samych. Przytuliłem moją panią i trzymałem tak długo, aż zelżał nieco spazmatyczny uścisk jej ramion. Odsunąłem ją .wtedy na pewną odległość i spojrzałem. Dotknąłem jej ostrej brody i podniosłem głowę do góry, spojrzałem prosto w błękitnozielone oczy.
  - Miej dla mnie trochę cierpliwości, moja pani, proszę cię o to. Pamiętam te wszystkie próby, do jakich mimowolnie cię zmusiłem - i prawdopodobnie istnieją też inne, o których na razie nic nie wiem. Jednak to miejsce otacza mnie teraz dobrem... siłą... która upewnia mnie, że jest to nasz prawdziwy dom.
Joisan uśmiechnęła się troszkę smutno.
  - Cierpliwość - ze wszystkich zalet, jakich starała się mnie wyuczyć Dama Math, cierpliwość przychodziła mi najtrudniej! Ale wojna, trzy lata spędzone z tobą spowodowały, że prawie osiągnęłam jej ideał. A także - powiedziała miękkim głosem odsuwając z mojego czoła niesforny kosmyk włosów - kiedy kocha się prawdziwie, prawie wszystko staje się możliwe. Kerovanie.
  Pocałowałem ją szybko pamiętając o oczekującym nas na zewnątrz młodzieńcu. Razem przeszliśmy po pokrytej znakami runicznymi posadzce, ostrożnie omijając wzory, które nadal błyszczały przymglonym fiołkowym blaskiem.
Cała nasza trójka zeszła następnie do Wielkiego ~Iallu, gdzie znajdował się tron. Ostrożnie posadziłem Joisan na stópniu 
moja pani wyglądała na wyczerpaną - odchrząknąłem i powiedziałem:
   - Jeden z nas powinien zejść na dół po konie, zanim nastaną zupełne ciemności.
Guret skinął głową.
   - Chętnie bym to zrobił... jest tylko jeden kłopot. Jak przejdę przez skalną barierę?
   - Nie wiem - westchnąłem. - Jest z pewnością jakiś sposób, ale moja wiedza o tym miejscu przypływa i odpływa bez udziału świadomości. Lepiej, żebym sam zajął się końmi. Potem poszukamy tutaj wody.
Guret podniósł bukłak szacując jego zawartość.
   - Czytutaj aby jest woda? Jeżeli nie, musimy napełnić worki, gdy będziemy na dole.
Odpowiedziałem powoli.
   - Tak... gdzieś, wiem, że jest tutaj woda. Musimy jednak jej poszukać. Moja niezbyt sprawna pamięć nie oświeciła mnie jeszcze, gdzie mogę znaleźć źródło. - Uśmiechnąłem się krzywo do niego. - Jeszcze nie jestem czarownikiem, więc nie rzucaj na mnie spod oka tych na wpół wystraszonych spojrzeń. Jestem tylko Kerovanem, takim, jakim zawsze dotąd byłem.
   Uśmiechnął się do mnie z wyrazem ulgi i zawstydzenia, zarzuciliśmy na plecy worki z paszą i pospiesznie poszliśmy rampą w dół. Szliśmy w ciemność, ale w trakcie naszej drogi błękitne kamienie rozbłyskiwały łagodnym światłem. Gwizdnąłem, gdy zeszliśmy w dolinę. Chwilę potem pojawiła się Nekia, z pyska zwisała jej trawa. Zaraz za nią zjawiły się Arren i Vengi. Z uważnych spojrzeń, jakie ogier rzucał na klacze, wywnioskowałem, że obie odrzuciły jego awanse. Podrapałem go w szyję i z dala od klaczy dałem mu porcję ziarna.
   - Biedaku... więc nie chcą cię znać? - Parsknął głośno potrząsając zanurzoną w worku głową. Uśmiechnąłem się. Zmieni się to, gdy tylko rozpocznie się prawdziwa wiosna. Te grzywiaste damy nie będą mogły długo opierać się twoim wdziękom.
   Znowu potrząsnął głową, jak gdyby zgadzał się z moimi słowami, a potem znowu zabrał się do jedzenia. Spojrzałem na Kar Garudwyn, chociaż z uwagi na stromiznę skały z tego miejsca nawet w dzień zaledwie mógłbym zobaczyć jego ściany.
Delikatny, błękitny blask upewnił mnie, że cała budowla, podobnie jak rampa, błyszczy światłem błękitnego kamiennego metalu. Czy podobnie błyszczał przez te wszystkie niezliczone, opuszczone lata, czy też tylko wówczas, gdy istnieli jego mieszkańcy?
    W powrotnej drodze ogarnęło mnie nagłe zmęczenie. Odpłynęło podniecenie spowodowane odnalezieniem tej dawno zapomnianej cytadeli. Równe kroki zmieniły się w zmęczone potykanie. Chwilami musiałem opierać się o ściany. W miejscu, którego dotknąłem, błękitny kamień zaczynał błyszczeć, pod palcami czułem raczej promieniowanie ciepła niż spodziewany chłód. Te dotknięcia zdawały się przekazywać pewne dawki energii, dobrego samopoczucia, przez chwilę zwalczały moje wyczerpanie.
   Odnalazłem Joisan i Gureta stojących przed fragmentem mozaiki ozdabiającej koliste ściany Wielkiego Hałlu. Nałożyłem na plecy nasze worki podróżne i instynktownie poprowadziłem przez łuk na wprost wejścia. Na kamiennej posadzce mszę kroki odbijały się głośnym echem. Tak jak poprzednio, w miarę naszego przemieszczania się budziły się do życia świetlane kule, rozjaśniając naszą drogę miękkim różanobursztynowym światłem. Za Wielkim Hallem ciągnął się wąski korytarz, którego obie ściany tworzyły biegnące od sufitu do podłogi wąskie łukowe sklepienia. Z oddali dobiegł mnie głos Joisan, powietrze mimo swojej świeżości w jakiś sposób wygłuszało wszelkie dźwięki.
   - Jeżeli mamy tutaj pozostać, mój panie, musimy jakoś zabezpieczyć otwory. Nie mam ochoty stracić równowagi pewnego poranka i stać się częścią tych kamieni na samym dole.
   - Tak - odezwał się Guret. - Obecnie nie jest to miejsce dla niezdarnych osób... ani dla bardzo młodych.
   - Na szczęście żadne z nas do nich nie należy - powiedziałem. Zauważyłem, że na dźwięk moich słów wymienili pomiędzy sobą szybkie spojrzenia. We wzroku Gureta było rozbawienie, u Joisan zauważyłem ostrzeżenie. Zmarszczyłem brwi, zastanawiając się, jaki mogli mieć wspólny sekret. Odezwała się Joisan:
   - To dziwne, że nie czujemy powiewu wiatru, pomimo tych wszystkich otworów. Wydawało mi się także, że w budowli wykonanej z kamienia wraz z nadejściem wieczoru powinno się czuć chłód - tak jak wśród ścian mojej wieży w High Hallack. A jednak tak nie jest.
Guret rozejrzał się trochę przestraszony. - To czary...
  Poszliśmy dalej korytarzem (który okazał się krótszy dla naszych nóg, niż wydawało się to naszym oczom) i przeszliśmy przez portal na jego drugim końcu. Znaleźliśmy się na obudowanym z trzech stron dziedzińcu, otwartym od strony zachodniej na widoczne z oddali szczyty. Urwiste szczyty były słabo widoczne poprzez wszechobecne wąskie łuki, przez które zaglądała do wnętrza ciemna górska noc. Noc, która została wyparta w momencie naszego wejścia przez światło wydobywające się z owych dziwnych kul. Od strony południowej i północnej znajdowały się łukowe portale bram prowadzących do innych części wieży. Na środku dziedzińca była fontanna, z której woda spływała kaskadami tworząc dziwny, ulotny, na wpół znajomy kształt. Gdy podszedłem bliżej, stwierdziłem, że wypływająca woda okrywała kryształowy posąg, tak sprytnie wyrzeźbiony, iż nie sposób było odróżnić, co było rzeźbą, a co wodą.
- To postać Gryfa...
   Obok mnie usłyszałem westchnienie Joisan. Położyła dłoń na piersi, gdzie kiedyś leżał uwięziony w krysztale Telpher, gryfon Landisla. Od tamtej pory kula już dawno przestała istnieć i jej palce napotkały tylko amulet Gunnory.
   - To jest bardziej niż piękne, Kerovanie... tyle mi to przypomina. Ćzy tak było tutaj zawsze, czy też źródło obudziło się do życia na chwilę przed naszym przybyciem?
   Nie potrafiłem jej na to odpowiedzieć - jak zwykle moja wiedza lub pamięć były bardzo kapryśne. Staliśmy patrząc na płynące kaskady wody, w końcu ciszę przerwał Guret.
   - Czy tutaj będziemy spali, milordzie? Z uwagi na bliskość wody wydaje się to najlepsze do tego celu miejsce.
   - Wygląda dobrze - odpowiedziałem podchodząc, by spojrzeć na ogromną misę wyrzeźbioną w kamieniu i ustawioną w pobliżu wysuniętych najdalej na wschód arkad. Wewnątrz nadal było widać ślady ognia. Popatrzcie. Będziemy mogli tutaj gotować.
    - Jest wspaniale - przyznała Joisan, a chwilę potem obmyła twarz wodą z fontanny. Za jej przykładem zanurzyłem dłonie w misie. Woda była orzeźwiająco chłodna. Nadmiar przelewał się
do drugiego basenu, a potem znikał. Zastanowiłem się, czy jej źródłem nie był jakiś potok, ale płyn nie był tak przeraźliwie zimny jak w normalnym górskim strumieniu.
    Napiliśmy się, a potem zjedliśmy przyniesione przez nas porcje. Jutro, jeżeli tutaj pozostaniemy - prawdę mówiąc, odczuwałem taki spokój w Kar Garudwyn, że nie miałem ochoty go opuścić będziemy musieli poszukać czegoś do jedzenia na polach i w lasach. Także zapolować; chociaż nie bardzo chciałem zakłócać panującego w dolinie spokoju.
   Joisan musiała śledzić tok moich myśli, gdyż jej następne słowa były echem tego, co myślałem.
- Jedzenia wystarczy nam tylko na jeden dzień...
   Wzięła jeszcze jeden kawałek podróżnego chleba, przełamała go, a potem oszczędnie schowała pozostający ułamek w worku podróżnym. Musiała zobaczyć moje zdziwienie, gdy pożywiała się tym twardym, odżywczym pokarmem, gdyż dodała:
   - Nie pamiętam, żebym kiedyś przedtem była taka głodna. To musi być wpływ górskiego powietrza. I przecież nie jedliśmy w południe.
   - Masz rację, wcześniej o tym nie pomyślałem - przyznałem ze skruchą. - Dzisiejszy dzień, dopóki tutaj nie przybyliśmy, był dla mnie niczym mgliste wspomnienie. Chociaż tak bardzo cię poganianem, moja pani, nie wiedziałem, co znajduje się na końcu mojego szlaku, do momentu, w którym ujrzałem Kar Garudwyn. Wtedy wydawało mi się, że od zawsze istniał w mojej świadomości, czekając na mnie, jego obraz ukryty pod powiekami...
   Porozmawialiśmy jeszcze trochę, wkrótce jednak zawinęliśmy się w koce, zmęczeni długą jazdą, a ja - napięciem odnajdywania samego siebie. Kule na ścianach wciąż świeciły. Leżałem patrząc na ich odbicia w powierzchni wody, chciałem wymyślić jakiś sposób, aby zmniejszyć jasność, która przeszkadzała w spoczynku mojej pani. Zacząłem myśleć o różnych rzeczach... słyszałem miękki oddech Joisan leżącej na posłaniu obok mnie, trochę dalej leżał Guret.
   Gwałtownie otworzyłem oczy. Światła przygasały) Zupełnie jak gdyby moje myśli dosięgały kamienia i metalu, kule świeciły teraz miękkim czerwonym światłem. Nad głową mogłem już rozpoznać słabo widoczne przed wzejściem księżyca gwiazdy. Ten niewielki
czar bardziej niż cokolwiek innego spowodował, że zrozumiałem, jak bardzo to miejsce było ze mną związane, z moim umysłem... z moją duszą.
   Pojawiła się dawna obawa przed Mocą. Ciało zesztywniało, lecz zmusiłem się do odprężenia i pozwoliłem, aby niczym chroniący przed zimowym wiatrem płaszcz otoczył mnie spokój. Tak jak dawno temu pokazała mi Joisan, Moc mogła być wykorzystywana nie tylko przez Cień do czynienia zła, ale także dla spokoju i bezpieczeństwa. Może kiedyś przyzwyczaję się do tej części mnie samego. Czas... jak długo czekał Kar Garudwyn? Może czas był tutaj mierzony inaczej... Myśli stały się niewyraźne, potem zniknęły i zasnąłem głębokim snem.
   Obudziłem się wypoczęty po raz pierwszy od trzech dni, przeciągając się w promieniach wschodzącego słońca. Guret wstał już i pracowicie czyścił naczółek uprzęży Vengiego. Joisan leżała nadal pogrążona w głębokim śnie, twarz miała ukrytą w cieniu. Usiadłem i zasłoniłem te wczesne promienie, aby mogła jeszcze trochę pospać. Martwiły mnie te ciemne smugi, jakie wczoraj zauważyłem pod jej oczyma. Może w końcu będziemy mogli odpocząć, spędzić czas po prostu będąc. Dzisiaj moglibyśmy obejrzeć resztę cytadeli, znaleźć pokoje, zacząć przejmować to dziwne miejsce i zaadaptować je dla naszych celów.
    Popatrzyłem na widoczne w świetle poranka szczyty. Szczyt bliźniaczej góry był prawie na wysokości mojego wzroku, chociaż dosyć oddalony od arkadowych okien po wschodniej stronie dziedzińca. Ścięty szczyt spowijała szkarłatna mgła, wijąca się wężowymi splotami pomiędzy odległymi, zwalonymi głazami. Z trudem prowadziłem wzrok śladem tych starych kamieni, starając się odgadnąć, czy były tworem naturalnym, czy też zostały ułożone przez ludzi Starej Rasy. Nie byłem pewien... Gdy patrzyłem na pewne miejsce górskiego szczytu, pojawiało się tam dziwne zniekształcenie, podobne do zaczarowania, jakie napotkali Joisan i Guret, gdy próbowali za mną wjechać pomiędzy uskrzydlonymi kulami chroniącymi wejście do doliny.
  Słońce wzeszło wyżej, było jaśniejsze. Wstałem i podszedłem do okien naprzeciw wejścia. Chciałem się bliżej przyjrzeć temu zjawisku.
W pełnym słonecznym blasku widać było wyraźnie, że Kar
Garudwyn znajdował się na mniejszym z bliźniaczych wierzchołków. Pomiędzy nimi wiła się tylko ścieżka, która schodziła pionowo w dół na tyłach cytadeli, a następnie pięła się ostro w górę. Była to dróżka tak kamienista, że wyglądała, jak gdyby przebyć ją mogła jedynie kozica górska, łania żywiąca się mchami i porostami rosnącymi na znacznych wysokościach; zwierzę odznaczające się ogromną zręcznością w przemierzaniu górskich szczytów.
    Usłyszałem jakiś szelest. Obok mnie stała Joisan, włosy miała w nieładzie, oczy szeroko otwarte i wpatrzone w ten bliźniaczy, trochę wyższy szczyt. Mocno uchwyciła moją dłoń.
    - Jest taki sam... dokładnie taki sam... - wyszeptała - ale nie ma już Car Re Dogan...
    - Car Re Dogan? - Z jakiego powodu ta nazwa, której, jak byłem pewien, nigdy przedtem nie słyszałem, niosła w sobie nutę czegoś znajomego. - Gdzie - lub co - to jest, Joisan?
    Drgnęła zaciskając palce na mojej dłoni. Zrozumiałem, że nie wiedziała, że mówiła tylko. Spojrzała mi w oczy, a potem gwałtownie opuściła wzrok. .
   - Ja... także miałam sny, Kerovanie. Tak jak ty zobaczyłeś obiekt ze swoich snów, kiedy spojrzeliśmy na to miejsce wczoraj wieczorem, tak ja widzę mój w świetle poranka.
   - Jakie sny? - zapytałem z niepokojem, myśląc o tych dziwnych, przemieszczających się cieniach okrywających drugi górski szczyt. Nie dawały mi spokoju. Nie trzeba było pobierać lekcji teurgii *, żeby zorientować się, że góry te były otoczone płaszczem czarów, podobnie jak cała reszta tego nawiedzonego kraju - inaczej nie stanowiłyby tak nieprzeniknionej bariery pomiędzy wschodem i zachodem, pomiędzy High Hallack i Krainą Arvonu.
   - Sny o dawnych czasach, mój panie... sen, którego zakończenie nie zostało mi jeszcze ujawnione. W wieży stojącej na tej górze mieszkał kiedyś Adept... Margrabia Szczytów, będący opiekunem i strażnikiem starodawnego kraju i tego, z którego
   * Teurgia - forma magii mająca zmusić bóstwo do pożądanego działania, zwłaszcza wstępowania w posągi, wizerunki; głównie w hellenizmie i średniowieczu (przyp. tłum.).
jego ludzie prawie się wycofali - High Hallack. Tylko źe wtedy nie mieszkali tam żadni ludzie z rodu Dales, gdyż było to dawno, dawno temu... - Jej głos zabrzmiał w rytmie głosu Kowala Pieśni. Wzrok miała utkwiony w tych pogmatwanych dróżkach.
   - Czy znał Landisla? - zapytałem zafascynowany i trochę przestraszony nią i jej zachowaniem.
   - Nie wiem... - zawahała się, a potem zadrżała. - Jego dom zniknął, a Kar Garudwyn stoi nadal. O, mój panie... coraz bardziej odczuwam, że jest jakiś cel w naszym przyjściu tutaj. To nie tylko cel znalezienia domu, ale coś, co dopiero niewyraźnie dostrzegamy. Być może powód ten ujawni się po latach... po dekadach... Czuję się niczym pionek na tarczy popychany wolą czegoś o wiele silniejszego - nie podoba mi się to!
Skinąłem głową.
   - Czułem kiedyś to samo... w przeszłości. Czy pamiętasz słowa Neevora skierowane do nas w dniu, gdy zwyciężyliśmy Galkura? Powiedział, że on - Landisl - miał swój udział w moim stworzeniu i że pewnego dnia mogę pójść drogą Mocy, którą być może on kiedyś szedł przede mną... Czy to pamiętasz?
    - Tak. - Jej głos był miękki. - Ale pamiętam także, co mu odpowiedziałeś... że nie wybierasz żadnej drogi, która prowadziłaby do Mocy, że chciałeś być tylko Kerovanem, panem nad niczym, człowiekiem nie mającym żadnych wielkich umiejętności... Uśmiechnąłem się do niej smutno.
    - Zarówno ty, jak i Guret potraficie przypominać mi słowa, które później mnie prześladują. Jest czas na trzymanie się takich decyzji i czas na ich zmienianie. Czas na wybór umysłu i czas na wybór serca. I dopiero upływ czasu jest nam w stanie pokazać, czy wybraliśmy dobrze czy źle. - Przytuliłem ją blisko i uroczyście pocałowałem w czoło. - Joisan... Jesteś naprawdę Mądra, moja odważna pani.
Roześmiała się drżąc lekko, oczy miała nadal spuszczone.
  - Za dużo ode mnie wymagasz, mój panie. Mogę być tak głupia - i tak przerażona - jak każda inna. Masz rację, czasem odrzucamy rzeczy dobre tylko dlatego, że się ich obawiamy. Prawda ma zawsze dwa oblicza. Zanim opuściliśmy Anakue, Zwyie spojrzała dla mnie w przyszłość. Obudziłam się dzisiaj rano śniąc o jej słowach. Będziesz podróżowała i odnajdziesz siedzibę
odwiecznej mądrości, siedzibę odwiecznego zła. To, co jest teraz dwojgiem, stanie się trojgiem... a potem zamieni się w sześć, aby stawić czoło temu, co nie pochodzi z ziemi"...
    -- Rzeczywiście - mruknąłem zastanawiając się nad znaczeniem tych tajemniczych słów. - Podróżowaliśmy i faktycznie znaleźliśmy siedzibę odwiecznej mądrości. Jeśli chodzi o zło... czy mogłaby to być owa studnia, z którą walczyłem?
Joisan wzruszyła ramionami.
- Być może. Przepowiadanie jest zawsze niepewne.
   - Co oznacza dwoje stanie się trojgiem... a potem zamieni się w sześć"? Trzy to cyfra oznaczająca Moc, ale szóstka jej nie oznacza. Czy coś z tego rozumiesz, Joisan?
   Na policzkach Joisan pojawił się nagle rumieniec, spojrzała na bok nie chcąc patrzeć mi prosto w oczy.
   - Nic nie wiem o cyfrze sześć, ale jeśli chodzi o dwoje stających się trojgiem...
- Guret! - wykrzyknąłem. - Jest teraz z nami Guret.
   - Rzeczywiście jestem - powiedział młody mężczyzna podchodząc do okna, przy którym staliśmy. - Podczas gdy wy oglądaliście poranek, przygotowałem dla nas śniadanie.
   Umyłem się, ogoliłem i zasiedliśmy do posiłku. Potem przedyskutowaliśmy nasze plany na cały dzień. Guret, który był lepszym rybakiem ode mnie, zaproponował, że spróbuje szczęścia w rzece płynącej wzdłuż doliny. Joisan chciała przeszukać lasy i pola w celu znalezienia jadalnych korzeni i owoców, ja miałem wziąć łuk Gureta i poszukać zwierzyny.
   Po kilku godzinach każde z nas miało się czym pochwalić Guret miał zawieszone na wędce kilka tłustych ryb, ja upolowałem dwa króliki i nieuważnego głuszca, podczas gdy szal Joisan był wypełniony intrygującymi nieregularnymi kształtami. Zobaczywszy, że nadchodzimy, zaczęła machać ręką i wskazywać na coś, co ją bardzo podnieciło.
   - Patrzcie! - zawołała, pokazując nam kilka chropowatych ziarnek. - To dzikie zboże! Będę mogła zrobić coś w rodzaju chleba. Gleba jest bogata. Musimy zacząć handlować z Kingami i kupić od nich różne nasiona - len, pszenicę, warzywa - zaczęła sortować swoje znalezisko - dzika cebula, marchewka i rzepa... kiedyś, dawno temu w tej dolinie musiano uprawiać ziemię.
- Zgadzam się, Cera - powiedział Guret.
  - Będziemy potrzebowali pługa i uprzęży - stwierdziłem. Ciekawyjestem, jak Nekia przyjmie pracę przy ciągnieniu tnącego ziemię ostrza.
   - Czy już kiedyś uprawiałeś ziemię, milordzie? - Guret był nieco zdegustowany wizją wojownika za pługiem.
   - Robiłem już wiele rzeczy od czasu naszego przybycia do Krainy Arvonu - powiedziałem lekko ubawiony. - Była w tym także orka. Jest ze mnie także całkiem niezły kowal. Wymiana podków to stałe zmartwienie w armii.
   - To może być jedna z rzeczy, jaką możesz wykorzystać w handlu, milordzie - powiedział Guret. - Nasz kowal Jibbon starzeje się, Jerwin, chłopiec, który zeszłej zimy zginął na przełęczy, uczył się tego zawodu, ale...
- Jerwin? - zapytała Joisan.
   Szybko opowiedział jej historię o niebezpieczeństwie, przed którym uciekli Kiogowie. Joisan rozejrzała się wokół siebie, po rozświetlonej słońcem dolinie, a potem po wznoszących się nad nią górskich szczytach.
- Gdzie w górach znajduje się owa przełęcz?
    Guret stał przez chwilę w milczeniu patrząc na słońce, a potem na poszczególne szczyty. W końcu odwrócił się do nas.
    - Nic jestem pewien - powiedział niechętnie - ale to chyba w tym rejonie.
    Joisan wyglądała na zaniepokojoną, ale wydawało mi się, że nie była także zaskoczona. Popatrzyłem na spokojną dolinę, a potem na piękno Kar Garudwyn. Nie mogłem sobie wyobrazić tego miejsca inaczej niż jako bezpiecznego schronienia.
  - Wczoraj w nocy nic nam nie zagrażało - przypomniałem im. - Do doliny nie może przedostać się nic, czego ja nie wyczuję wcześniej.
  W momencie gdy to mówiłem, moje słowa stały się niczym skupiające promienie słoneczne szkiełko, które sprowadza wszystko do jednego palącego punktu. Odwróciłem się w kierunku południowym, z którego przyjechaliśmy. Poczułem, jak gdyby coś ostro przesunęło się po moim ciele, było to powierzchowne uszkodzenie, jeszcze nie ból.
- Co się stało, Kerovanie? - zapytała Joisan.
    - Odczuwam zakłócenie... gdzieś na południu. Coś stara się sforsować tych Dawnych Strażników.
    - Czy to Istota Przenikająca Szczyty? - Guret wyglądał na przestraszonego.
   - Nie. To niebezpieczeństwo nabiera siły po zachodzie słońca. Nie wiem, co to jest... ale musimy się dowiedzieć... i to szybko. Zagwizdaliśmy na konie, osiodłaliśmy je i szybkim kłusem
pojechaliśmy wzdłuż doliny w kierunku wąskiego, skalnego przesmyku tworzącego wejście do niej. Jadąc, czułem ową drugą obecność, była niczym przybrudzony płaszcz oblepiający moją duszę. Coś usiłowało zwalczyć Strażników Doliny i było coraz bardziej rozgniewane, ponieważ ich ochronna moc nie zmniejszała się nawet przez chwilę. Bransoleta na moim przegubie - chociaż nie pokazałem tego moim towarzyszom - przybrała ostrzegawczy kolor i promieniowała ciepłem.
   Podjechaliśmy do kulistych symboli. Rzeczywiście na zewnątrz była widoczna ciemna postać. W milczeniu siedziała na grzbiecie czarnego ogiera. Nieznajomy miał naciągnięty kaptur i był okryty czarnym płaszczem. Kiedy się zbliżyliśmy, słońce zalśniło na wąskiej nasadzie nosa widocznego w zwojach kaptura i usłyszeliśmy miękki okrzyk Joisan.
- Nidu!
   Wyczułem promieniującą od mojej pani silną niechęć, pomieszaną ze strachem. Było to tak mocne uczucie, że wiedziałem o nim, chociaż nie nawiązaliśmy w tym momencie kontaktu myślowego. Spojrzałem na nią uspokajająco.
   - Ktoś taki jak ona nie przejdzie przez zabezpieczenia ochronne, Joisan. Chyba że sami otworzymy jej drogę.
Jej odpowiedź była chłodna.
   - Nie doceniasz jej Mocy, Kerovanie. Już przed naszym wyruszeniem z obozu Kiogów zaczęła kroczyć po ścieżkach, którymi nie powinny uczęszczać osoby troszczące się o swoją duszę. Czy nie czujesz, że teraz zrobiła kilka dalszych kroków na Ścieżce-Z-Lewej-Strony?
  Tak, czułem to. Nekia zadrżała pode mną, zaczęła przewracać oczyma i pocić się, gdy dojeżdżaliśmy do miejsca, gdzie po drugiej stronie ochraniających kul stała Szamanka. W nozdrzach czułem ostry zapach potu przerażonej klaczy. Spojrzałem na konie Joisan
i Gureta, z nimi było podobnie. Nawet ogier Vengi, który powinien był wystąpić z wyzwaniem na widok drugiego samca swojej rasy, odsunął się do tyłu i przewracał oczyma, nie w złości, ale ze strachu.
   Czarny rumak Nidu stał spokojnie, nie miał ani uzdy, ani siodła, zachodzące słońce oświetlało jego kontur błyszczącymi liniami. W bezbłędnym kształcie zwierzęcia było coś niepokojącego, perfekcja jest bowiem czymś nienaturalnym. W oczach zwierzęcia zalśniło słońce, nadając im głęboki krwawy odcień.
   - Miłe spotkanie, lordzie Kerovanie - lady Joisan. W głosie Nidu słychać było niski, jedwabisty ton podoby do dźwięku wiszącego u jej boku bębenka duchów. - Dziękuję za przyprowadzenie mojego Dobosza Cieni. Zaoszczędziliście mi trudu przerwania ochrony waszej bramy i odzyskania chłopca. Starałem się mówić spokojnie.
   - Guret odmówił służby u ciebie, Nidu. Jestem zdziwiony, że Jonka cię o tym nie poinformowała.
   Jej oczy uderzyły we mnie niczym antyczny sztylet o wąskim ostrzu.
   - Jonka dowodzi Kingami z mojej woli. Guret został prawidłowo wybrany, będzie więc służył.
    - Prawidłowo! - Złość, którą zazwyczaj hamowałem, wzburzyła się we mnie na dźwięk takiego kłamstwa. - Widziałem, jak fałszowałaś wybór! Dlaczego to zrobiłaś, niech pozostanie twoją tajemnicą, ale wywołałaś Moc - i do tego Moc Ciemności - aby pomogła ci podczas ceremonii. Guret jest więc podwójnie wolny - z własnego wyboru, a także dzięki temu nieczystemu oszukaństwu, jakiego dokonałaś podczas wyboru!
    Popatrzyła na mnie zmrużonymi oczyma, jak gdyby dopiero teraz zobaczyła mnie jako mężczyznę, a nie obiekt, który mogła dowolnie przesunąć.
  - Niech ci się nie wydaje, Kerovanie, że dugo pozwolone ci będzie ukrywanie się za starodawnymi barierami i zabezpieczeniami. Daj mi chłopca, wtedy zapewnię bezpieczeństwo tobie i twojej wymoczkowatej żonie. W innym wypadku...
  - Nie będzie innego wypadku! - Joisan odezwała się po raz pierwszy. - Znikaj stąd, Nidu, razem ze swymi oszczerstwami. Guret pójdzie tam, gdzie sam postanowi. Może pozostać z nami
tak długo, jak zechce, i nic, co powiesz, ani żadne groźby nie zmienią jego decyzji.
   - Czy już zapomniałaś czar mandragory? - Szamanka uśmiechnęła się nagle i przez chwilę wydawało mi się, że w jej ustach widać więcej zębów niż u normalnej ludzkiej istoty. Lepiej strzeż się, lady Joisan. Coś uratowało cię za pierwszym razem, ale po raz drugi możesz już nie mieć tyle szczęścia...
  Przerwałem jej groźbę z okrzykiem zniecierpliwienia bardziej pasującym do towarzystwa stacjonującego w wojskowych barakach. Następnie, w całkowitej ciszy, uciskiem kolan zmusiłem niechętną do ruszenia się z miejsca Nekię, aby stanęła bezpośrednio przed Szamanką.
   - Znikaj stąd, Nidu, albo pożałujesz. - Szybko nakreśliłem prawą ręką symbol uskrzydlonej kuli, który zawisł w powietrzu lśniąc fiołkowo. Gdy symbol uformował się, wypowiedziałem dwa słowa, które przyszły mi do głowy nie wiadomo skąd, słowa ukształtowane i naostrzone przez Moc, podobnie jak kowal ostrzy brzeg miecza.
    Twarz kobiety stała się szara, słowa uderzyły w nią niczym miecz. Jej rumak wydal głos, jakiego nikt nigdy nie słyszał u żadnego normalnego konia, po czym zawrócił i zaczął uciekać w pośpiechu wyrzucając spod kopyt kamienie i grudki ziemi.
    - Na Bursztynową Panią! - Odwróciłem się słysząc okrzyk Joisan, zobaczyłem, jak jej brwi unoszą się do góry w udanym zgorszeniu, a potem, jak moja pani uśnuecha się krzywo na widok szybko znikającej postaci Szamanki. - Można by pomyśleć, że nigdy nie słyszała, jak ktoś przeklina.
Zacząłem się śmiać.
    - Przepraszam, kochanie, zapomniałem się. Już od bardzo, bardzo dawna nikt, ani kobieta, ani mężczyzna - tak mnie nie zdenerwował.
- Skąd wiedziałeś, jak ją przegnać? - zapytał Guret.
   - W taki sam sposób, w jaki wiedziałem, jak pokonać studnię - odpowiedziałem. - A to znaczy, że działałem instynktownie, bez przemyślenia. Poza tym Nidu mogłaby równie dobrze przeciwstawić się i zwyciężyć to, co przeciw niej wysłałem, ale jej koń zdecydował inaczej.
Guret spojrzał prosto na mnie.
  - Nie znam się na magii ani na słowach niosących Moc, milordzie. Ale znam się na koniach. Cokolwiek to było... ta istota... to z pewnością nie był koń.
   - Zgadzam się, że był tak tylko zewnętrznie ukształtowany skinąłem mu głową. - Co to w takim razie było?
   - To Keplian. Ten Bez Duszy, który podróżuje pod postacią ogiera - powiedziała w zamyśleniu Joisan, spoglądając przez wejście na widoczne z oddali falujące pagórki, wśród których zniknęła Nidu wraz ze swoim nieziemskim rumakiem.
- Gdzie o czymś takim słyszałaś? .- zapytałem.
   - Stare legendy, dawne opowieści mówią, że jest on zwiastunem śmierci dla kogoś, kto go ujrzy albo stara się z nim wejść w jakiś układ.
   Zadrżałem, dreszcz przebiegł mi po plecach niczym zimne jak lód maleńkie pazurki.
- Czy myślisz, że wróci? - zapytałem.
   - O, tak - odpowiedziała spokojnie. Brak jakiegokolwiek uczucia w jej głosie mroził bardziej, niż zrobiłby to nie ukrywany strach. - Nidu nie należy do tych, którzy łatwo rezygnują.
   - I właśnie dlatego odchodzę - powiedział Guret podjeżdżając bliżej na Vengim i wypychając Nekię z wąskiego przesmyku. - Pojadę do obozu i przekażę wiadomość Jonce, będę chciał, żeby ona sama powiedziała Szamance, że odmawiam służby jako Dobosz Cieni.
    Wykonałem szybki ruch, aby schwycić jego ramię, ale Joisan była jeszcze szybsza. Jej dłoń zacisnęła się na wodzach kasztana. - Nie - powiedzieliśmy razem.
    - Nie bądź głupcem, Gurecie! - powiedziałem. - Ona nie chce tylko twojej służby, ale twojej duszy. Nie wolno ci!
    - Nawet jeżeli odjedziesz, nie zostawi nas w spokoju - Joisan patrzyła spokojnie, chociaż twarz miała pobladłą... - Nie należy do tych, którzy przebaczają urazy, a zarówno ja, jak i Kerovan okpiliśmy ją. Nie zaprzestanie zemsty tylko z uwagi na ciebie.
    Usta młodego mężczyzny ułożyły się w ponury grymas. Przysłonił oczy dłonią i spojrzał na purpurowo zabarwione promienie zachodzącego słońca.
    - Jeżeli to, co powiedzieliście, jest prawdą, to moje miejsce jest tutaj. Powinienem wam pomóc walczyć z tymi Mocami, które
Nidu może próbować uwolnić. Chciałbym jednak móc to wszystko odwrócić i spełnić jej żądanie, bez yvzględu na cenę, jaką musiałbym zapłacić. Za nic nie chciałbym przeżyć tego jeszcze raz.
W zamyśleniu pogłaskałem grzywę Nekii.
   - Lepiej wróćmy, zanim zapadną ca&owite ciemności. Musimy być wypoczęci, żeby móc planować sposób obrony, a żadne z nas nic nie jadło od rana.
   - Dobrze powiedziane, mój panie - zgodziła się Joisan. Zawrócę do Kar Crarudwyn i przygotuję jedzenie z naszych zbiorów... Jestem trochę zmęczona. Może ty i Guret przejedziecie się wzdłuż doliny i sprawdzicie, czy nie ma żadnych ścieżek prowadzących ze szczytów w dolinę, z których mogłaby skorzystać Nidu.
   Byłem zaniepokojony, i to bynajmniej nie z powodu Szamanki. - Joisan, ostatnio bardzo się męczysz. Czy dobrze się czujesz? Zawahała się przez chwilę, a potem uniosła do góry szpiczastą brodę i uśmiechnęła się.
- Całkowicie, mój panie. - Ale...
Przerwała mi szybko.
   - To ja jestem uzdrowicielką, Kerovanie, możesz być spokojny, nie nadwerężam niczyjego zdrowia, a już na pewno nie mojego. Kiedy będziemy pewni, że Nidu nie może dostać się do doliny i że jesteśmy bezpieczni - wtedy porozmawiamy. Wszyscy wyglądamy trochę zmęczeni po naszej podróży.
   To, co powiedziała, było prawdą i miało sens, nie można było się z tym nie zgadzać. A jednak popatrzyłem za nią, gdy kłusowała na Arren z powrotem po naszych śladach i byłem naprawdę zmartwiony po raz pierwszy od momentu odnalezienia starodawnego domu Landisla.
   Gdy zniknął ostatni kosmyk rdzawego ogona Arren, odwróciłem się i zobaczyłem, że Guret patrzy na mnie z natężeniem podobnym do tego, z jakim ja przypatrywałem się Joisan.
  - Guret - powiedziałem powoli, patrząc na proste, mocne rysy młodego mężczyzny widoczne spod niesfornych kosmyków włosów - czy coś nie wydaje ci się... nienormalne... Chodzi mi o zachowanie lady Joisan, odkąd powróciliśmy z wyprawy.
  Wzruszył ramionami i odwrócił się, by spędzić muchę ze spoconej grzywy Vengiego.
  - Nic, o czym warto by wspominać, milordzie. Dlaczego? - Nie wiem - powiedziałem patrząc na niego. - Ale później o tym z nią pomówię.
  Zauważyłem jego srybkie spojrzenie i byłem jeszcze bardziej pewny, że dzieje się coś, o czym Guret doskonale wie.
  - Na razie - dokończyłem - podzielimy dolinę pomiędzy siebie. Ja pojadę stroną zachodnią, a ty wschodnią. Niech to będzie krótki zwiad, gdyż za chwilę zapadnie ciemność. Dokładniej sprawdzimy jutro.
   Guret dał mi znak, że zrozumiał, i zawrócił ogiera w kierunku wschodnim. Naprężyłem mięśnie nóg z prawej strony Nekii i pojechałem w kierunku zachodniej granicy doliny. Wpatrzony w skaliste ściany i pokryte lasami zbocza znajdujące się po mojej lewej stronie starałem się jechać kłusem pozwalając Nekii na samodzielny wybór drogi. Zauważyłem kilka niewielkich ścieżek, ale żadna z nich nie wydawała się groźna, jeśli Keplian - rumak Nidu nie miał zręczności i umiejętności górskiej kozicy lub antylopy.
   Po powrocie wypuściłem Nekię na pastwisko razem z innymi końmi. Przy wejściu na rampę prowadzącą do cytadeli oczekiwał na mnie Guret.
   - Milordzie, proszę spojrzeć! Droga nie jest już dla mnie zamknięta!
Popatrzyłem na wejście.
   - Wygląda na to, że Kar Garudwyn zaakceptował ciebie i Joisan jako swoich mieszkańców.
   - Zaakceptował? Czy sugerujesz, że twierdza nadal żyje? spojrzał ostrożnie na otaczające nas skaliste ściany, jak gdyby oczekiwał, że za chwilę wyrosną z nich dłonie i pojawią się twarze.
   - Nie - odpowiedziałem - ale twierdza i jej otoczenie są pod wpływem najpotężniejszego czaru, jaki do tej pory udało mi się spotkać. Czaru chronionego Mocą. Właśnie dlatego Nidu nie mogła...
   - Co się stało, milordzie? - zapytał Guret, gdy przerwałem i przyspieszyłem kroku.
   - Nie mogę wyczuć Joisan. To prawdopodobnie nic takiego, ale... - Zacząłem biec nie dokończywszy rozpoczętego zdania. Najpierw rampa, potem Wielki Hall - wszystko było zamazanym
obrazem, a potem dziedziniec otwarty na bliźniacry wierzchołek, ten sam, który Joisan rozpoznała ze swego snu. Z trudem łapałem oddech, dłoń przycisnąłem do bolącego boku i dopiero po chwili udało mi się nabrać tyle powietrza, aby zawołać.
- Joisan!
   Wśród widocznych na zewnątrz szczytów zawodził wiatr, za górami skryło się ostatnie purpurowe pasmo zachodzącego słońca. Moje kopyta zastukały w wąskim, kamiennym, oskrzydlonym smukłymi arkadami przejściu.
- Joisan!
   Blada niczym śmierć leżała przed arkadami otwartymi na bliźniaczy szczyt. Obok leżał amulet Gunnory. Wyglądało tak, jak gdyby w odpowiedzi na rozkaz zdjęła go i odrzuciła w pobliżu.
   Uklęknąłem przy niej i z ciężkim sercem uniosłem jej głowę. Moje ręce drżały tak gwałtownie, że dopiero po chwili udało mi się uspokoić na tyle, by przyłożyć dłoń do jej szyi i palcami wyczuć rytm tętna.
- Joisan!
   Jej oddech był rytmiczny, regularny i powolny. głęboki jak gdyby spała. Prawie przezroczyste w świetle jarzących się kul powieki nawet nie drgnęły.
   - Joisan! - zawołałem ponownie, teraz już wzywałem, starałem się dosięgnąć jej umysłu. - Obudź się!
   Potrząsnąłem ją, czując bezwładny ciężar jej ciała. Potem, przerażony, ponieważ nie mogłem jej obudzić, mocno u8erryłem w jej policzek.
- Obudź się, moja pani!
   Na dziedziniec wpadł zdyszayy Guret, którego wcześniej wyprzedziłem.
- Co się stało?
- Wygląda, jakby spała, ale nie mogę jej obudzić! Guret zbladł.
- Czy jest ranna? Czy nie krwawi?
  - Nie - spojrzałem na niego. Głowa Joisan spoczywała bezwładnie na moim ramieniu. - Czuję tutaj jakieś czary.
- Nidu?
- Być może... - spojrzałem na amulet. - Podaj mi go. Wziąłem podany amulet w rękę i zamknąłem oczy chcąc
zwiększyć koncentrację. Gunnoro, pomyślałem. Bursztynowa Pani, wysłuchaj mnie, proszę cię o to. Wiem, że jestem mężczyzną, ale proszę cię o pomoc dla Joisan... Trzymając w dłoni wyrzeźbiony snop zboża, przycisnąłem talizman do czoła mojej pani, jednocześnie starając się jej dosięgnąć myślami, zawołać.
   Joisan... obudź się. Przez Bursztynową Panią wzywam cię... Joisan... nie możesz mnie zostawić... Joisan..."
   Starałem się wyciszyć wszystkie inne, starałem się wyobrazić, jak moje wołanie przenika przez amulet do umysłu mojej pani. Wyobrażałem sobie, jak budzi się bezpiecznie.
Joisan... moje drogie serce, wróć"!
   Nagle jej spokojny oddech zmienił się, stał się ostrym westchnieniem! Otworzyłem oczy i zobaczyłem, że patrzy na mnie. - Kerovanie? Co się...
   Przytuliłem ją do siebie, a ona zadrżała. Trzymałem ją tak mocno, jak gdyby za chwilę z kamiennej posadzki mogło powstać coś, co chciałoby mi ją odebrać. Wydawało mi się, że cała moja siła nie będzie w stanie jej ochronić.
   - Joisan! Co się stało? Leżałaś na podłodze, a obok widać było amulet, zupełnie jak gdybyś odrzuciła go z własnego wyboru... - Tak rzeczywiście było. - Twarz miała wtuloną w moją
pierś i jej głos brzmiał niewyraźnie, ale nie miałem zamiaru jej puścić. - Gdy spojrzałam na szczyt, gdzie stał Car Re Dogam wyczułam nagle, że Sylvya stara się ze mną skontaktować - i że coś jej w tym przeszkadzało. Więc zdjęłam amulet.
- Sylvya? - zapytałem.
    - Ta Druga, która dzieliła się ze mną swoją historią przez ostatnie kilka miesięcy... ta, która kiedyś mieszkała w Car Re Dogan. Och, Kerovanie, wreszcie dowiedziałam się końca opowieści i to było straszne! - powiedziała z tłumionym szlochem.
- Opowiedz - nakazałem, wierząc, że przyniesie jej to ulgę.
Rozdział9
Joisan

Głos Kerovana był łagodny, ale słowa nie były prośbą, raczej rozkazem. Spoglądąjąc w jego bursztynowe, zaciemnione zmartwieniem oczy wiedziałam, że nadeszła pora, by wyjawić przynajmniej jeden z moich sekretów. Westchnęłam.
    - Zaczęłam śnić, gdy pojechałeś na wyprawę. W tym śnie przestawałam być sobą, stając się kimś o imieniu Sylvya... Kontynuowałam relację. Opowiedziałam mu o przesłaniach
odtwarzających historię Sylvyi i jej przyrodniego brata Malerona, Adepta. W końcu dotarłam do momentu opowiadania, które miało swój początek dzisiaj, gdy zasnęłam na tym dziedzińcu z widokiem na okryte mgłą ruiny dawnego Car Re Dogan.
    - Przyniosłam tutaj nasze znaleziska myśląc jedynie o rozpaleniu ogniska do gotowania. Wtedy, gdy stanęłam tam, w pobliżu kamiennej misy, z twarzą skierowaną w kierunku arkad, poczułam, jak mnie woła. Nigdy przedtem nasz kontakt nie był takim nakazem, nie był taki prawdziwy. Odstawiłam jedzenie i podeszłam do arkad...
    Odwróciłam głowę i spojrzałam w obramowaną błękitnym kamieniem pustkę. Stojąc tam wiedziałam, że Sylvya jest gdzieś na zewnątrz. Że pragnie mi coś powiedzieć. Ale nie może mnie dosięgnąć - była między nami jakaś przeszkoda. Wtedy poczułam ciepło na mojej piersi i zobaczyłam, że amulet błyszczy, jak gdyby strzegł przed Cieniem.
    Kerovan potrząsnął głową, jak gdyby wiedząc, jakie będą moje następne słowa. - Tak - przyznałam - zdjęłam amulet i odrzuciłam od siebie.
  Jego pełen protestu okrzyk - Joisan! - zabrzmiał jednocześnie z głosem Gureta - Cera!
  - Nie rozumiecie - musiałam wiedzieć! - krzyknęłam. Sylvya i jej los są dla mnie - dla nas ważne. Z jakiegoś powodu tak właśnie jest.
Kerovan skinął głową chcąc zaniechać tego tematu.
   - Co zostało raz zrobione, już się nie zmieni. Co się wtedy stało?
   - Byłam z powrotem w ciele Sylvyi, patrzyłam jej oczyma. Wiedziałam, że właśnie przed chwilą oskarżyłam Malerona o pozostawanie w Cieniu. Próbował zaprzeczyć, że wziął Ścieżkę-Z-Lewej-Strony - myślę, że tak naprawdę nie wiedział nawet, ile kroków już na niej postawił. Ale Sylvya zbuntowała się przeciwko niemu, powiedziała, że to on parał się czarami i zatrzymał czas, a w ten sposób przyniósł zniszczenie ukochanej przez nią dolinie... - spojrzałam w oczy Kerovanowi. - Tej dolinie, mój panie. Dokładnie tej samej.
- Co zrobił Maleron?
   - Zaprzeczył, oskarżył siostrę, że to ona współdziałała z Cieniem, a kiedy nie chciała zmienić zdania, nie chciała odwołać swoich słów, popadł w jeszcze większy gniew. W końcu Sylvya wyzwała go, aby udowodnił swoją niewinność. Złapała go za rękę i wyprowadziła z komnaty. Wyszli tajemnym' przejściem, dawną wyciosaną w kamieniu, prowadzącą na północne niziny drogą, w dół po przeciwległym stoku szczytu, bliźniaczego do tego, na którym jesteśmy.
    Wzięłam głęboki oddech czując suchość w gardle. Guret podał mi czarę krystalicznego płynu z fontanny. Zarówno on, jak i mój pan czekali w milczeniu, podczas gdy ja zaspokajałam pragnienie.
  - Dziękuję ci, Gurecie. To może ironiczne, ale takie właśnie było wyzwanie Sylvyi. - Wylałam z czary kilka pozostałych w niej kropel, tak że rozlały się na posadzce. - Woda. Bieżąca woda. Większość tych, którzy są w Cieniu, nie może jej przebyć. Sylvya zaprowadziła Malerona nad maleńki strumień, przeskoczyła przez niego i wezwała, aby zrobił to samo.
  - Spróbował. Ale w chwili gdy próbował go przeskoczyć, coś go odepchnęło, poczuł się chory. Kiedy zrozumiał, co udało się udowodnić jego siostrze, że wygrała wyzwanie, jego wściekłość
stała się niezmierna. Wypowiedział słowa - słowa, których Arvon dawno, dawno nie słyszał - na jego szczęście. Te słowa otworzyły brarhę, przez którą wjechali jeźdźcy na koniach i psy, jakich nigdy przedtem nie widziano na tym świecie. Maleron wsiadł na rumaka, który musiał chyba powstać w jakimś innym, piekielnym świecie i wydał rozkaz, aby spuścić psy. Sylvya przeraziła się. Strumień nie mógł ich powstrzymywać nieskończenie długo - wcześniej czy później znajdzie się dla nich przeprawa. Zaczęła uciekać, a ta okropna obława popędziła za nią.
Moje oczy napełniły się łzami.
   - Och, Kerovanie! To było tak bardzo dawno temu... a ona biegnie do tej pory.
W jego oczach zobaczyłam przerażenie takim losem. - W jaki sposób mogło się to zdarzyć?
   - To dzieło Sylvyi. Gdy zaczęła uciekać, wezwała na pomoc Neave, błagała Siły Rzeczy-Tak-Jak-Mają-Być, aby nie pozwoliły Maleronowi kiedykolwiek ją dopędzić. Te siły ją wysłuchały. Sylvya, Maleron - całe polowanie, zdobycz, ogary i myśliwi wszyscy zostali zmienieni, przeniesieni poza ramy znanego nam ' czasu. Sylvya nie mogła zostać ujęta, ale nie mogła się także wyzwolić.
   Tak więc co nocy, o tej samej godzinie, ta okropna pogoń pędzi w górę po starej drodze do ruin Car Re Dogan. Nie należą do żadnego świata, są raczej złapani w nieskończone istnienie gdzieś pomiędzy nimi. Ale nawet w tym wymiarze ich obecność jest śmiertelnym niebezpieczeństwem.
   - Racja - odezwał się Guret z westchnieniem. - Każdy, kto stanie na ich drodze, zostanie wciągnięty i zniszczony. Tak jak Jerwin.
Skinęła twierdząco głową.
   - Więc taka jest prawdziwa natura Tego-Co-Przemierza-Szczyty - powiedział Kerovan. - Biedna Sylvya. Taka pułapka przewyższa wszystkie okropności, jakie do tej pory spotkałem...
  Moje dłonie splatały i rozplatały skórzany rzemień, na którym był zawieszony amulet Gunnory.
  - Zostało mi to pokazane celowo - powiedziałam. - Musi być jakiś sposób, aby ją wyzwolić.
- W jaki sposób, jeżeli nawet chwilowy kontakt natychmiast
zabija? - zapytał mój pan. - Takie zaklęcia znajdują się daleko poza zakresem naszej wiedzy, Joisan. Aby pomóc, należałoby mieć Moc i umiejętności Adepta.
   Westchnęłam, czując ogarniające mnie zmęczenie. Nie miałam dla niego odpowiedzi. Chciałam wstać, ale w tym momencie zarówno Kerovan, jak i Guret powstrzymali mnie.
   - Odpocznij, Cera - powiedział chłopiec. - Nasze kucharskie umiejętności nie dorównują twoim, ale są wystarczające.
   Tak więc odpoczywałam przypatrując się ich krzątaninie, jak kroili korzonki i warzywa, oprawiali i przygotowywali zwierzęta, budowali prosty, ale sprawnie działający rożen i wreszcie rozniecali ogień w kamiennej misie, którą wcześniej odkryliśmy.
   Podane przez nich jedzenie wzmocniło mnie, uzupełniło utraconą energię. Wszyscy jedliśmy w milczeniu, a po napełnieniu żołądków przez chwilę odpoczywaliśmy siedząc i patrząc w narastające ciemności. W końcu Guret wstał.
   - Ja dzisiaj nakarmię konie, milordzie - powiedział podnosząc zmniejszający się co dzień worek z paszą.
   - To jeszcze jedna rzecz, o którą musimy dbać - zauważył Kerovan. - Jeżeli chcemy utrzymać wierzchowce w dobrej formie. Ile razy możemy je jeszcze nakarmić?
   - Jeżeli będziemy powoli zmniejszali porcje, może trzy, cztery razy - odpowiedział młody mężczyzna. Gdy odchodził, jego kroki odbiły się cichym stukiem na kamiennej posadzce.
Kerovan wskazał na wschodnie arkady. - Czy nadal czujesz tę Drugą?
   - Tak - odpowiedziałam prawdomównie - ale kiedy mam przy sobie amulet, może mnie dosięgnąć tylko wtedy, gdy śpię albo gdy odsunę wszelkie bariery.
   - Będę dzisiaj siedział i czuwał, żebyś znowu nie zaczęła śnić - powiedział z grymasem. - Nawet jeżeli mówisz, że Sylvya nie należy do Cienia, nie wolno dopuścić do kolejnego spotkania.
   Zawahałam się usiłując zrozumieć wszystko, czego dowiedziałam się podczas popołudniowego kontaktu.
   - Powiedziała mi wszystko, co powinnam wiedzieć - powiedziałam w końcu. - Zagadką jest tylko dlaczego, ale...
   - Cera! - z korytarza odbił się echem krzyk, a chwilę później usłyszeliśmy odgłos biegnących stóp. - Lordzie Kerovanie!
   Wstaliśmy w chwili, gdy na dziedziniec wypadł Guret, biegł tak szybko, że prawie znalazł się w fontannie.
   - Wielki Hall! - mówił dysząc. - Tam coś jest! Coś... Próbował uspokoić oddech. - Coś, czego nie widać ani nie słychać, ani nie czuć - ale mimo wszystko To tam jest. Przysięgam na Świętą Końską Skórę!
   Mój pan skierował się w stronę wejścia. W chwili gdy ruszyliśmy za nim; doleciały do nas jego ciche słowa.
- Teraz i ja czuję. To poszukiwanie, otwarcie...
   - Gdy przechodziłem obok tronu, było tam - po prostu tam - powiedział szybko Guret. - Wydawało mi się, że coś widzę...
   Przyspieszyłam kroku i prawie biegnąc zrównałam się z Kerovanem.
- Poszukiwanie? Nidu?
   - Nie - jego słowa brzmiały pewnie. - Nie wiem, co to jest, ale nie ma tutaj żadnego takiego wypaczenia, jakie widziałem przy niej. - Zmarszczył brwi, jego kopyta zastukały jeszcze szybciej o kamienną posadzkę. - Ale Guret ma rację, tam coś jest...
- Co?
   - Coś znanego. Nie mogę sobie przypomnieć - przerwał, gdyż weszliśmy do Wielkiego Hallu, gdzie na kolistym podium stał dziwnie uformowany tron. Gdy tylko weszłam do komnaty, od razu także poczułam zaburzenie.
   Zaczęliśmy ostrożnie iść w kierunku tronu, a z każdym krokiem zaburzenie stawało się silniejsze. Była tutaj żywa dawna Moc, której siła rosła, Wydawała się ona tworzyć przed naszymi oczyma mgłę, gdy Kerovan wraz ze mną (Guret chyba mądrze wybrał bezpieczną arkadę wejściową) podszedł do środka. Pociągnęłam nosem czując w powietrzu ostry zapach,e;którego nie mogłam zidentyfikować.
   Kerovan zatrzymał się przy rampie prowadzącej na podium, a potem z karmienną twarzą postawił pierwszy krok.
- Kerovan! - chciałam go uchwycić za ramię.
   - Nie - powiedział. Jego głos zabrzmiał głucho i słychać w nim było jeszcze inny obcy ton. - Muszę to zrobić.
    Poczułam opór, z jakim spotkało się moje ciało przy próbie pójścia za nim, i odwróciłam się zwyciężona. Żadne z moich zaklęć nie złamałoby tych barier. Mój pan musiał więc stawić czoło sam.
   Po osiągnięciu masywnego bloku guan-stali, z którego zostało wyrzeźbione siedzisko, zawahał się przez chwilę, a potem jednym miękkim ruchem usiadł. Jego kopyta nie dosięgały ziemi i musiał poruszyć się, aby znaleźć wygodne miejsce. Najprawdopodobniej pierwotnym właścicielem tronu nie była ludzka istota.
   Jak gdyby jego obecność na tronie była sygnałem, mgła przed moimi oczyma zaczęła przyjmować widzialne kształty. Zaczęła wirować pośrodku. W posadzce rozbłysnęły dwa oddzielne błękitne kamienie, pomiędzy nimi pojawiło się wznoszące się w górę i drżące w powietrzu lazurowe światło. Moc tkwiła pomiędzy kamieniami, była niczym rozpięta pomiędzy filarami nić pajęcza. Zabłysła i stała się widzialna w chwili, gdy zaczęłam się wycofywać, obawiając się nagle o dziecko. Rozwijające się w tej komnacie siły były ogromne - nie chciałam zostać schwytana w ewentualny powrotny podmuch.
   W pajęczej sieci Mocy rozwinęły się fiołkowe linie, połączyły się i rozciągnęły ku górze, tworząc żywe stworzenie - Gryfa! Telpher! - pomyślałam. W moim umyśle pojawił się obraz
istoty, która chroniła mnie podczas bitwy z Galkurem. Telpher? - zawołałam, wyciągając rękę do pojawiającego się kształtu.
   Odwrócił w moim kierunku oczy w kolorze łagodnych płomieni i otworzył dziób, jak gdyby miał przemówić.
   Joisan! - przez moją koncentrację przedarła się ostrzegawcza myśl Kerovana. - Nie dotykaj tego. To, co widzisz, jest tylko obrazem Otwierającego Bramę".
   Odwróciłam się i zobaczyłam, że podnosi dłoń. Palcami nakreślił znak, którego nie rozpoznałam, a potem szybko naszkicował symbol uskrzydlonej kuli, która wydawała się symbolem Mocy Landisla. Jego usta ułożyły się w całkowicie obcy kształt i wypowiedział jedno słowo - słowo, którego nie usłyszałam, ale odczułam wewnętrznie niczym odległy ból.
  Postać Gryfa zafalowała w samym środku, a potem rozdarła się w oślepiającym fiołkowym blasku. Podniosłam rękę, aby
zasłonić oczy, gdy nagle obok mnie znalazł się Kerovan, uniósł dłoń jak do pozdrowienia. - Chodź - powiedział stosując dawne słowo ze Starego Języka.
Wyciągnął rękę do światła...
   Nagle nastąpiło głośne uderzenie o tak wysokiej częstotliwości, że stało się ostrym bólem, otoczyła nas fala jasności tak gwałtowna jak porywające maleńką gałązkę fale powodzi.
   Zrobiłam krok do tyłu, potknęłam się o brzeg podium i niespodziewanie usiadłam. Oczy mi łzawiły, a nos napełnił się zapachem, jaki czasem powstaje po zapaleniu zapałki. Wstałam tylko po to, żeby na kamieniach przed sobą zobaczyć dwie leżące sylwetki!
- Guret? Kerovan?
   Usłyszałam odgłos biegnących stóp, a potem poczułam na ramionach czyjeś pomocne dłonie.
- Cera? Co się stało? Kto to jest?
   Zachwiałam się patrząc niepewnie na zmartwioną twarz młodzieńca. Jeżeli przede mną stał Guret, to kto leżał obok mego pana? Serce omal nie wyskoczyło mi z piersi, gdy podchodziłam z Guretem do leżących. - Kerovan?
   Mój pan siedział, trzymając się za głowę, był zamroczony. Mężczyzna za nim jęknął i przekręcił się, jego pancerz i miecz zgrzytnęły o kamienną podłogę. Miał na sobie hełm, a jego rynsztunek mógł być wykuty w tym samym ogniu, co mój miecz lub pancerz, tak samo jak Kerovana...
   Człowiek z rodu Dales? Tutaj, w Krainie Arvonu? Przeniesiony do Kar Garudwyn za pomocą jakiejś czarodziejskiej Bramy, podobnej do tej, przez którą sami przeszliśmy?
   Naptywało coraz więcej pytań, ale na razie widać było, że mężczyzna nie jest w stanie nic powiedzieć. Podeszłam do niego i dotknęłam jego szyi. Wojenny hełm częściowo zasłaniał twarz, ale moje palce odnalazły puls gościa. Był bardzo mocny.
   - Kto to jest? - zapytałam, gdy podszedł do nas nadal zamroczony Kerovan.
   - Nie wiem - odpowiedział mój pan. - Została przeze mnie obudzona dawna Moc. Wiedziałem, co muszę zrobić, aby pomóc osobie - która była uwięziona wewnątrz Bramy, ale kim może być nasz gość... - Wzruszył ramionami.
   - Pomóż mi z jego hełmem - powiedziałam. - Guret, przynieś trochę wody i ręcznik.
   Ostrożnie zdjęliśmy hełm. Wyjrzała spod niego twarz prawdziwego człowieka Dales, włosy o ton lub dwa jaśniejsze od moich, opalona skóra włóczęgi, szlachetne, nawet przystojne rysy. Mężczyzna był o kilka lat starszy od mego pana.
   Złapałam raptownie oddech, gdyż nagle rysy ułożyły się w znajomą mi twarz - znałam tego człowieka.
   - Jervon! - wykrztusiłam, nie mogąc uwierzyć własnym oczom. - Jak - co...
   Trzy lata temu, gdy po raz pierwszy pojechałam ża moim panem na Ziemie Spustoszone, zanim jeszcze trafiliśmy do Krainy Arvonu, spotkałam tego mężczyznę. Wówczas towarzyszył on kobiecie należącej do Starej Rasy, Elys. Nasza trójka przez wiele dni podróżowała przez Odłogi w poszukiwaniu Kerovana. W swej dobroci bowiem Jervon i jego pani postanowili mi pomóc. Bez nich nigdy nie przeżyłabym owej niebezpiecznej podróży, która zakończyła się tak gwałtownie, w momencie gdy zostałam wciągnięta w wykopaną przez Thasów pułapkę. Były to odrażające istoty Żyjące-W-Ciemnościach. Ostatnim widokiem, jaki zapamiętałam, gdy zapadła się pode mną ziemia, była pełna udręczenia twarz tego mężczyzny, który bezskutecznie starał się mnie uratować. A teraz był on tutaj, w Arvonie.
   - Jervon? - Zobaczyłam, jak Kerovan marszczy brwi, chcąc usilnie coś sobie przypomnieć. Potem otworzył szeroko oczy. To niemożliwe! Gdzie jest Elys?
   Po uwięzieniu mnie przez Thasów Jervon i Elys pomagali memu panu w jego późniejszych poszukiwaniach mojej osoby. Kerovan powiedział mi, że w pewnym momencie ich wspólnej podróży jego towarzysze zostali przestrzeżeni przez Moc przed dalszą wędrówką - Elys była bowiem czarownicą mającą znaczną siłę. Powiedziała wtedy, że nie jest to dla nich odpowiednia pora na podróżowanie drogą prowadzącą do Arvonu. Ze smutkiem musiał się z nimi pożegnać i pojechać dalej sam. Kerovan opowiedział mi także o pełnym tęsknoty życzeniu Elys, że być może kiedyś i dla nich otworzy się droga do tej starej krainy...
   Ostrożnie położyłam głowę Jervona na moim kolanie, zmoczyłam brzeg przyniesionego przez Gureta ręcznika i wytarłam jego
twarz. Zaczął przychodzić do przytomności, a kiedy dałam mu się napić, otworzył oczy, mrużąc je przed światłem.
   - Jesteś bezpieczny, Jervonie - powiedziałam cicho. - Czy pamiętasz mnie? Jestem Joisan.
   - Joisan... - Otworzył oczy i zobaczyłam, jak zaczął sobie przypominać.
   - Jervonie, gdzie jest Elys? - Mój pan pochylił się nad mężczyzną, tak aby ten mógł go widzieć. - Jestem Kerovan, pamiętasz?
   - Kerovan? Tutaj? - Z niedowierzaniem rozejrzał się po kolistej komnacie. - Gdzie...
   - Jesteś w miejscu należącym do ludzi Starej Rasy - powiedział mój pan. - Przeszedłeś przez bardzo starą Bramę. Nie pamiętasz? Gdzie jest lady Elys?
   - Elys... - Po raz pierwszy rozejrzał się na wszystkie strony, a potem gwałtownie usiadł, chociaż starałam się go powstrzymać. - Nie ma jej tutaj? - obudziło się w nim przerażenie. Musi być - Elys! Elys!
   Wielki Hall echem odbił jego krzyki. Musieliśmy go trzymać we trójkę, inaczej wyrwałby się nam i pobiegł przez Kar Garudwyn. W tej sytuacji mógł niebezpiecznie spaść przez jedną z otwartych na zewnątrz arkad.
   - Jervonie! - złapałam go za ramiona. - Jervonie, słuchaj. Jeżeli chcesz odnaleźć Elys, musisz mnie wysłuchać!
   W jego oczach widać było wściekłość i przez chwilę obawiałam się, że wpadnie w szał, tak wielki ból w nich odczytałam. Nagle osunął się na podłogę.
   - Elys nie przeszła z tobą przez Bramę - powiedziałam tak wyraźnie, jak tylko umiałam. - Skąd przyszliście? Może Elys została i musisz po nią wrócić.
   - Odłogi - powiedział ponuro Jervon. - Byliśmy na Ziemiach Spustoszonych, w miejscu, którego nigdy wcześniej nie widzieliśmy. Znaleźliśmy drogę. To była dziwna droga. Moja pani powiedziała, że były na niej wizje, obrazy tych, którzy dawno temu odeszli z High Hallack. - Usłyszałam, jak Kerovan gwałtownie wciągnął -oddech. - Po obu stronach drogi były ogromne, wyrzeźbione w kamieniu twarze, a potem coś, co Elys nazwała Wielką Gwiazdą...
   - Ta droga! - wykrzyknął mój pan. - Ta sama, na której wraz z Riwalem znalazłem kryształowego Gryfa! Co się wam tam przytrafiło?
   - Doszliśmy do samego końca, gdzie droga była zastawiona litą skałą. Elys powiedziała, że nie był to prawdziwy koniec, a raczej początek dla osoby mającej Moc i umiejącej wezwać ją i otworzyć Bramę.
- Czy próbowała przejść przez Bramę? - zapytałam.
   - Tak - odpowiedział powoli. - Wydaje mi się, że otworzyła się dla nas obojga. Staliśmy obok siebie przed tą skałą, a potem... - Potrząsnął głową. - Już nie... Byliśmy pomiędzy miejscami, tam gdzie nie ma się ciała, tylko nasze dusze miały jakieś znaczenie. Widziałem, tylko moje oczy nie potrafiły zrozumieć. Ale Elys była ze mną! Wiem, że była! To była jedyna rzecz, jaką mogłem nadal czuć - uścisk jej dłoni!
- Co się stało?
   - Czas był jakiś dziwny. - Jervon szukał słów, które oddałyby to, co czuł. - Rozciągał się w nieskończoność, a jednak nie upływał. Byliśmy ciągnięci w kierunku fiołkowego światła i zobaczyłem, że przybiera ono kształt istoty. Takiej z legendy, o skrzydłach i dziobie orła, a nogach oraz uszach Iwa. To był Gryf.
   - To była Brama - powiedział Kerovan. - Czy Elys nadal była z tobą?
   - Była, ale nagle coś przesunęło się pomiędzy nami i poczułem, jak jej ręka została wyrwana z mojej.
   - Jakie było to ;,coś"? - zapytałam ze ściśniętym gardłem. Jeżeli Elys znajdowała się gdzieś pomiędzy Bramą i jej portalem, w jaki sposób mogliśmy ją odnaleźć?
   - To było... - zmarszczył czoło, jak gdyby szok spowodował luki w jego pamięci. - Należało do Cienia - zdecydował z przerażeniem w oczach. - Nie widziałem tego, ale wydawało z siebie brzęczenie, a jego smród... - Potrząsnął głową. Wydzielało z siebie żółtawe światło. W dotyku było... obrzydliwe.
   - O, nie - wyszeptałam czując, jak serce w mojej piersi staje się ciężkie niczym kotwiczny kamień.
   Kerovan skinął na mnie ponuro. - Też się tego obawiam, moja pani. Czy możesz się czegoś dowiedzieć od Sylvyi? Zawahałam się, przypominając sobie ów sen, z którego prawie
się nie obudziłam. A potem skinęłam głową. Byłam winna Elys dług wdzięczności, którego nigdy nie spłaciłam, a ludzie z Dales są nauczeni, aby zawsze odpłacać, podobnie jak Kiogowie.
  - Spróbuję - powiedziałam. - Ale tym razem musisz być ze mną w kontakcie myślowym, Kerovanie, tak abyś mógł mi pomóc, jeżeli zagłębię się zbyt daleko.
Skinął głową. - Zgoda.
  Jervon patrzył niespokojnie, za nim stał równie niespokojny Guret. Usiadłam na podium, a za mną usiadł Kerovan, tak abym mogła się o niego oprzeć. Objął mnie i podtrzymał. Starałam się nie pokazać po sobie strachu ani niepokoju. Ostrożnie zdjęłam amulet Bursztynowej Pani. Guret wziął go ode mnie.
   W momencie gdy wypuściłam go z palców, poczułam, jak Sylvya stara się ze mną skontaktować. Wiedziałam, że znowu pragnie mi coś przekazać. Zamknęłam oczy i poddałam się woli Tej Drugiej. Tym razem odczuwałam obecność Kerovana, był niczym podtrzymująca zmęczone ramiona dłoń.
   Przez długą chwilę było ciemno, przenikała mnie inność, porwał mnie wir zabierając z tego miejsca i czasu do... gdzie? To nie-miejsce nie przypominało niczego, cokolwiek widziałam w swoim i jej życiu. Ponownie byłam w Sylvyi, ale tym razem nie przeżywałam przeszłych chwil. Zamiast tego odczułam przerażenie, dowiedziałam się, co oznacza być złapanym poza więzami samego czasu, gdzie nie istniał fizyczny świat.
   Biegłam - ale nie miałam stóp ani nóg, a moje otoczenie nie zmieniało się nawet przez chwilę. Moje ciało biegło w mojej świadomości, czułam płynącą szybko krew, oddech, którego każde wciągnięcie paliło w piersiach żywym ogniem - ale nie miałam krwi ani płuc, którymi mogłabym złapać oddech!
   Starając się uspokoić, wejrzałam na te. wykluczające się nawzajem informacje napływające z ciała, które nie istniało a przez ten cały czas uciekałam, klucząc przed tym upiornym polowaniem (tyle że nie miałam przecież nóg). Za mną była ogromna fala Mocy, bezgranicznej i nieokiełzanej nienawiści, która błyskała żółtawo, oświetlając to dziwne nie-miejsce cuchnącym, chorym blaskiem. Owa fala była tutaj pomiędzy światami i czasami manifestacją ogromnego gniewu Malerona.
Wiedziałam jednak - czy też powiedziała mi o tym Sylvya,
a było to w tym momencie tożsame - że w polowaniu nastąpiła zmiana. Razem z nami została teraz zamknięta tutaj Moc. Jej obecność była niczym czyste światło błyszczące wśród wilgotnych bagiennych mgieł. Wiedziałam, że owym światłem była Elys. Znalazła się w pułapce.
   Czy mogłam ją uwolnić? Zabrać ze sobą? W chwili gdy w moim umyśle pojawiło się to pytanie, ze strony Sylvyi nadbiegła świeża fala wiedzy - odczytując ją prawie zagubiłam się z przerażenia.
   Czar utrzymujący to okropne polowanie pomiędzy światami i czasami wraz z upływem wieków stawał się słabszy. Moc jego podstawowych zaklęć zaczęła się przesiewać - podobnie jak z kawałka lnu można wysnuć fragmenty nici - ale nawet najsilniejsza nić może zostać zerwana. Gdy przyjrzałam się moimi nie istniejącymi oczyma więzom owego zaklęcia, materia rozdarła się i odpłynęła. Zobaczyłam mglistą blyskawicę Mocy wysłaną ze świata, w którym nadal znajdowało się moje ciało. Przez chwilę widoczna była wąska, ostra twarz, o rysach jak wyrzeźbiona czaszka, z długimi, powiewającymi na wietrze ciemnymi włosami.
   Nidu! Gdy patrzyłam na Szamankę, do moich uszu dobiegł głos bębnienia. Zobaczyłam krew i posmarowaną tłuszczem skałę, na której złożyła wzmacniającą jej czar ofiarę - czar, który miał zerwać niewolnicze więzy Tego-Co-Przemierzało-Szczyty i wypuścić zniszczenie na nic nie podejrzewającą krainę.
   Nigdy nie udałoby się jej dokonać tej magicznej sztuki, gdyby w jakiś sposób nie wykorzystała Elys jako elementu nakierowującego. Moc Mądrej Kobiety posłużyła Szamance w owym zabójczym wyzwoleniu jako punkt koncentracji.
   Poczułam Moc, która była wściekłością Malerona, widziałam, jak staje się siłą tak śmiercionośną i szkodliwą, jakiej nigdy wcześniej nie widziałam. Wystraszyłam się i zapragnęłam jak najszybciej wydostać się z jej bezpośredniej bliskości. Kerovan! krzyknęłam częścią mego umysłu, stosując jego imię jako własny punkt koncentracji, Kerovanie! Dosięgnij mnie..."
   Czułam się, jak gdybym znajdowała się w płonącyp~ ogniu lub szalejącej powodzi. Szamotałam się bezsilnie do chwili, gdy znalazłam się w zasięgu dającej mi poczucie bezpieczeństwa Mocy Kerovana. Wówczas tamta wroga Moc zwróciła się w moim kierunku, pojmała mnie i zaczęła rozdzierać moje ciało...
   Kerovan! Obok owych niematerialnych, ale mimo to prawdziwych więzów przepłynęła do mnie Moc, mogłam się wydostać, uwolnić...
   W wirującym pośpiechu, który pozostawił mnie bezsilną, znalazłam się z powrotem w Wielkim Hallu Kar Garudwyn. Mój pan trzymał mnie mocno w ramionach, za jedną rękę trzymał mnie Guret, a za drugą Jervon. Ulga była tak wielka, że prawie głośna się rozpłakałam, mogłam znowu oddychać, czułam zapach czystego powietrza, czułam, jak w moim ciepłym, żywym ciele krąży krew.
   - Joisan! - Kerovan przytulił policzek do mych włosów i trzymał tak mocno, jak gdybym naprawdę została właśnie wyratowana z fizycznej śmierci. - Co się stało?
   Byłam tak zmęczona, że ledwie zdołałam szeptać. Udało mi się jednak wysłać Gureta po mój woreczek z ziołami. Był w nim schowany kordiał, destylowana mieszanina z płatków goździka i smoczej krwi. Dwie krople rozpuszczone w czarce wody mogły mi pozwolić na odzyskanie sił, przynajmniej na jakiś czas - i nie powinny zaszkodzić dziecku. Chłopiec przygotował napój tak, jak mu przykazałam, a potem Kerovan przytrzymał czarę, podczas gdy ja powoli piłam.
   Stopniowo uspokajałam się, minęło drżenie rąk i w końcu mogłam samodzielnie usiąść. Mogłam też jasno myśleć. Spojrzałam na mego pana i Jervona i zaczęłam zbierać odwagę, by przekazać im tak złe wiadomości. Byłam zbyt zmęczona, aby szukać jak najbardziej łagodnych słów, w związku z czym zaczęłam wszystko wyjaśniać w najprostszy sposób.
  - Byłam wewnątrz ciała Sylvyi, wewnątrz tego polowania. Była tam jeszcze jedna Moc Światła zamknięta w pułapce czaru, rozpoznałam w niej Elys. Nidu wykorzystała cząstkę Mocy Elys i zastosowała ją jako punkt koncentracji przy złamaniu czaru. Próba się powiodła!
  Spojrzałam na Kerovana starając się kontrolować gwałtowne drżenie mojego ciała.
  - Ona jest szalona, mój panie. Nienawiść, jaką do nas dzisiaj poczuła, zniszczyła wszelkie istniejące jeszcze resztki rozsądku. Nie mogąc pokonać chroniących dolinę sił, całkowicie zwróciła się do Mocy Cienia, aby zgotować nam najgorsze przeznaczenie,
jakie tylko mogła wyzwolić! Dzisiaj, gdy polowanie skieruje się w górę po zboczu, u celu w ruinach Car Re Dogan bębnieniem zniszczy utrzymujące je poza czasem więzy. Stanie się więc wolne, aby kontynuować swój tok jako niebezpieczeństwo z krwi i kości - a nie nierealny fantom - dzisiaj to wszystko stanie się prawdziwe. Wszystko, co znajdzie się na jego drodze, zostanie zniszczone, tak wielka jest siła, którą bezmyślnie wyzwoliła Szamanka.
   Kerovan spojrzał pustym wzrokiem na ściany Wielkiego Hallu i mimo że wyraz jego twarzy nie uległ żadnej zmianie, wiedziałam, co czuł do tego miejsca - miejsca, które uznało go za swego pana, gdzie w końcu poczuł się jak u siebie w domu.
   - A my i Kar Garudwyn znajdujemy się bezpośrednio na drodze z tamtego szczytu - powiedział. - To wszystko przewali się przez to miejsce, potem przez dolinę w kierunku Anakue, a w końcu dotrze do pastwisk Kiogów.
   - Będzie mogło biec tam, gdzie będzie chciało, lub tam, gdzie zechce Maleron - zgodziłam się szybko.
- I to wszystko jest dziełem Nidu? - zapytał Guret.
   - Tak - powiedział Kerovan. - Ale nie wierzę, by miała ona nawet powierzchowną świadomość tego, co tak bezmyślnie wyzwoliła. Tak samo nie jest w stanie kontrolować Mocy Ciemności, jak nie potrafiłaby zatrzymać powodzi gołymi rękoma.
   - Kto to jest Nidu? - zapytał Jervon. - I w jaki sposób ty, Kerovanie, i twoja pani znaleźliście się tutaj?
   Podczas gdy mój pan szybko opowiedział najważniejsze zdarzenia z naszych wędrówek, wstałam cicho i zaczęłam zbierać zioła, świece i inne materiały, które mogą się okazać potrzebne przy współzawodniczących czarach. Drżącymi rękoma ułożyłam wszystko w moim woreczku z lekami. Nie chciałam nawet myśleć o chwili, gdy mogłabym stanąć do walki z czarnoksięskimi siłami Nidu - nie wspominając już o rozbudzonym gniewie jednego z prawdziwych Adeptów, wyzwolonego teraz po tylu wiekach niewoli.
    - Co robisz, Cera? - zapytał Guret podchodząc do mnie. - Zbieram rzeczy - powiedziałam szukając mojej różdżki i układając ją na samym wierzchu zawartości worka.
   - Ależ, Cera - Guret był blady - nie możesz nawet próbować przeciwstawiać się takiemu przeciwnikowi!
   Przy moim boku szybko pojawił się Kerovan. Nie było między nami wymiany myśli, ale zwyczajna znajomość niebezpieczeństwa, jaką zdobyliśmy podczas wspólnych podróży.
   - Moja pani jest odważna za dwoje, ale nie będzie walczyła sama. Kar Garudwyn jest moim domem - naszym domem i nie utracę go teraz po odnalezieniu i tych wszystkich latach wędrowania w strachu! Musimy zatrzymać tę rzecz - spojrzał na mnie z przejęciem - i zatrzymamy.

Rozdział 10
Kerovan

- Nie, mój panie! - młody Kioga pokręcił gwałtownie głową, a jego wzrok powędrował ode mnie w kierunku Joisan. - Nie mamy najmniejszych szans przeciwko takiemu wrogowi, Cero!
  Położyłem dłoń na jego ramieniu i poczułem niewidoczne drżenie, jakie przebiegało przez jego ciało.
  - Uspokój się, Gurecie. Joisan i ja pojedziemy sami. Mam dla ciebie dzisiaj inne zadanie. Chcę, żebyś pojechał na południe i ostrzegł ludzi w rybackiej wiosce o nazwie Anakue, a potem twoich własnych pobratymców. Powiedz im, co może ich spotkać w przypadku, gdybyśmy zostali zwyciężeni.
  - Milordzie, jesteś szalony! - Głos Gureta załamał się lekko w swej gwałtowności, ale oczy patrzyły prosto w moje. - Nie widziałeś Jerwina po tym, jak stanął na drodze tej... istocie... a ja tak. Milordzie, nie pozostało nic, co moglibyśmy pochować! Kawałki ciała... - głośno przełknął ślinę i mówił dalej. - Ułamki kości nie większe od zębów roczniaka. Nie widziałeś także mojego przyjaciela, Tremom, jak wiądł niczym wyrwane z korzeniami drzewko, każdego ranka kurczył się w sobie coraz bardziej. W końcu oczekiwaliśmy na jego śmierć bardziej z nadzieją ńiż ze strachem!
  - Gurecie... - stojąca obok mnie Joisan wyciągnęła rękę, aby położyć ją na ramieniu chłopca. - Kerovan i ja...
  - Nie - stanął przed nami. - Czy nie rozumiecie, co staram się wam powiedzieć? Przeciwstawienie się Szamance oznacza śmierć, a tym bardziej próba stanięcia na drodze tej rzeczy! To szaleństwo w taki sposób ryzykować życie!
  Joisan spojrzała na mnie i odebrałem jej kwaśne, nie wypowiedziane głośno słowa: Równie dobrze może mieć rację, mój mężu..."
   Prawdopodobnie", zgodziłem się z nią w myślach, ale głośno powiedziałem: - Guret, nie po raz pierwszy stajemy przed Mocą Adepta ze Ścieżki-Z-Lewej-Strony. - Nie dodałem, że trzy lata temu mieliśmy pomoc w postaci Neevora i Landisla, których władza nad Mocami była ponadludzka.
   Młodzieniec, jak gdyby czytając w moich myślach, odpowiedział: - Ale tym razem nie ma kryształowego Gryfa... ani talizmanu, ani pomocników z przeszłości, którzy mogliby ci pomóc. Tyle razy powtarzałeś, że nie jesteś tym, który włada Mocami. Milordzie, to prawda, że widziałem, jak, tutaj w Kar Garudwyn dokonujesz rzeczy, których ja nie mógłbym zrobić, ale czy dorównasz temu? Nie wydaje mi się. Dwoje ludzi nie może przeciwstawić się...
  - Troje - powiedział Jervon z przeciwległego końca kolistej komnaty. Jego ton był tak pozbawiony wszelkiego uczucia, jak gdyby opisywał właśnie stan pogody.
   - Nie, Jervonie - zaprotestowała moja pani. - Podczas gdy ja i Kerovan mamy trochę Mocy, która może nas obronić, ty masz...
   - Nawet mniej - zgodził się z nią. Jego dłoń odszukała rękojeść miecza i pozostała tam, jak gdyby uchwycił rękę starego przyjaciela. - Potrafię jednak władać zimną stalą, a wielu z tych, którzy kroczą w Cieniu, nie może jej sprostać. I wcale nie tak łatwo jest mnie zadziwić i zaczarować po tych wieloletnich wędrówkach po Odłogach, jakie odbyłem wraz ż moją panią Czarownicą. Będziecie próbowali uwolnić Elys, nie tylko uratować tę ziemię. Nie mogę zrobić nic innego, jak stanąć razem z wami.
   Zacząłem wciągać przez głowę pancerz. Chciałem w ten sposób zyskać czas na krótkie przemyślenie, potem spojrzałem na jego minę, gdy poprawiałem na sobie zimny metal. Przez długą chwilę wzrok Jervona zmagał się z moim, w jego oczach widziałem starannie ukryty ból. Wyobraziłem sobie, jak ja czułbym się w takiej chwili, gdyby to Joisan znajdowała się w pułapce Powstałej z Cienia, i skinąłem głową.
- Dobrze więc. Dzisiaj idziesz z nami, Jervonie.
  - Jeszcze jedno! - wtrącił Guret. - Ścieżka! Nie można nawet osiągnąć drugiego szczytu teraz, gdy słońce już zaszło. Musicie wyjechać z doliny i okrążyć górę od północy - będziecie za późno! Ta rzecz podróżuje przed północą, tego jestem pewien.
  Wyciągnąłem miecz i sprawdziłem jego ostrość, a także czy łatwo i szybko można go wyciągnąć z pochwy. Upewniwszy się, że wszystko w porządku, odpowiedziałem krótko:
   - Na pewno nie, jeżeli pójdziemy starą ścieżką pomiędzy szczytarru.
   Podniosłem siodła i skinąłem na Joisan, aby wzięła uzdy. Zauważyłem, że ona także założyła pancerz i przypasała miecz. Przez chwilę miałem nadzieję, że uda mi się namówić ją na podróż na południe razem z Guretem, ale nie próbowałem nawet rozpoczynać tematu. Znałem ten wyraz jej oczu, gdy już zdążyła podjąć nieodwołalną decyzję.
   - Szlak pomiędzy szczytami? - Guret grzmiał jeszcze bardziej przerażony, o ile było to możliwe. - Ta ścieżka wygląda niebezpiecznie nawet w dzień, a w nocy zabijecie siebie i konie także!
   - Księżyc jest prawie w pełni - powiedziała Joisan. - Damy sobie radę.
   - Nekia dobrze widzi w nocy - dodałem. - Znajdzie ścieżkę. A my będziemy uważać.
   Młodzieniec podniósł obie ręce do góry i wydał z siebie pełen rozdrażnienia syk.
   - Na Matkę Wszystkich Klaczy! Widzę, że nie potrafię cię odwieść, milordzie. W takim razie ja także jadę dzisiaj z wami, a nie na połddnie.
   - Nie - powiedziałem twardo. Kiedy zaczął protestować, Joisan podeszła do niego i odciągnęła go na bok.
    Guret, musisz zrobić to, co nakazał ci Kerovan...", usłyszałem fragment jej myśli, a potem kontakt się urwał.
    Kioga potrząsnął głową i coś do niej wyszeptał. Moja pani zacisnęła usta, następnie zarumieniła się, a jej oczy zabłysły gniewem. Stojący przed nią chłopiec uśmiechnął się lekko. Gwałtownym ruchem odrzuciła do tyłu kasztanowy warkocz niczym powiewający ogon u gotującego się do walki rumaka, odwróciła się i szybko powiedziała do mnie:
    - Kerovanie, Guret powiedział właśnie, że aby dotrzeć na czas do Car Re Dogam cała nasza trójka powinna jechać. Vengi nie pozwoli dosiąść się obcemu, ale może nieść podwójny ciężar. A tylko ty sam możesz jechać na Nekii - ona tobie ufa. Nigdy nie jechałam na ogierze, podobnie jak Jervon. Wydaje mi się, że musimy wziąć ze sobą Gureta.
    Spojrzałem na nią podejrzliwie. Czym zagroził jej chłopiec, że tak zmieniła zdanie? Nie było jednak czasu na kłótnie... Skinąłem głową mówiąc szorstko:
- Niech tak będzie. Musimy już iść, i to szybko.
    Pospiesznie i w milczeniu zeszliśmy rampą z Kar Garudwyn. Zobaczyłem, że księżyc rzeczywiście był niebywale jasny, wystarczająco, aby odczytać przy nim duże znaki runiczne. W ten sposób nasze szanse na bezpieczną podróż po karkołomnej ścieżce wzrosły z żadnych do niewielkich... ale, jak powiedziałem wcześniej, nie mieliśmy wyboru.
   W odpowiedzi na nasze gwizdanie jedynymi dźwiękami, jakie doszły nas z tajemniczych niebieskich, nocnych cieni, było ostrożne parskanie.
   - Nekia - wyszeptałem tak uspokajająco, jak tylko potraciłem - chodź tutaj, dziewczyno, do mnie... no chodź. Najmniejsze opóźnienie było szaleństwem, starałem się jednak
uspokoić ją i mówić pieszczotliwie. Gdyby konie spłoszyły się i uciekły, wszyscy bylibyśmy straceni.
   - Chodź - usłyszałem głos Gureta. - Dobry chłopiec, Vengi. W końcu ogier przestępując z nogi na nogę prychnął, a potem niepewnie podszedł do chłopca. Za nim podeszły klacze. Osiodłaliśmy je tak szybko, jak tylko potrafiliśmy, a potem pieszo poprowadziliśmy je w kierunku rampy.
   Zwierzęta zarżały ze strachu na widok otwierającego się przed nimi dziwnego wejścia, ale po paru pieszczotach udało się wprowadzić je na rampę. Szedłem pierwszy z Nekią, moje kopyta także stukały o kamienną podłogę. Rampa była prawie - prawie zbyt kręta dla koni, ale jakoś nam się powiodło. Przez parę chwil serce biło mi młotem, gdy starałem się poprowadzić klacz tak, aby pozostali nie musieli za nami biec, a jednocześnie nie następowali nam na pięty.
   Po chwili zacząłem wodzić lewą ręką po ścianie rampy, kamień zaczął słabo błyszczeć, a błękitny blask częściowo rozwiewał
mroki przejścia. W końcu nastąpiło ostatnie potknięcie i popchnięcie i znaleźliśmy się na płaskowyżu przed Kar Garudwyn. Z trudem wciągnąłem oddech, w ustach poczułem gorzką ślinę. Dopiero rozpoczęliśmy nasz wyścig.
  Jervon, który był ostatnią osobą na rampie, splunął w przepaść i wykrztusił:
- Ale wspinaczka!
  - Nie wiedziałem, że wprowadzenie koni na górę może okazać się aż takie trudne - zgodziłem się. Zatrzymaliśmy się tylko na chwilę, złapaliśmy oddech, a potem wsiedliśmy na konie. Poprowadziłem wszystkich na tył cytadeli wąską, wijącą się poniżej szczytu ścieżką. Patrząc z wierzchołka cytadeli trudno było wypatrzyć właściwy początek szlaku pomiędzy szczytami. Teraz musiałem się pochylić nisko w siodle i przyglądać się terenowi z mojej lewej strony, gdzie płaskowyż kończył się nagłą, ginącą w ciemnościach przepaścią. Księżycowe światło srebrzyło znajdujące się poniżej skały, łagodziło ich ostre krawędzie, ale w żadnym wypadku nie zmniejszało mojej ostrożności. Upadek z tej wysokości mógł się skończyć tylko tragicznie.
  Zmrużyłem oczy i zamrugałem, ostrość widzenia zaczęła się zacierać od samego wysiłku patrzenia, próbowałem dojrzeć szlak, który, jak wiedziałem, powinien się oddzielać od tego gdzieś tutaj z mojej lewej strony. Światło... gdybym tylko miał światło. Pomyślałem i w tym samym momencie pojawiła się dawna fragmentaryczna Wiedza. Uniosłem przed sobą bransoletę i głośno powiedziałem słowo oznaczające światło, w Starym Języku Ghithe!"
  Bransoleta zaczęła wysyłać migoczące błękitnozłote światło, zupełnie jak gdyby z mojego ciała wydostawały się płomienie. Nekia parsknęła, skoczyła w bok, gdy za sobą usłyszałem okrzyk Joisan.
- Kerovan! Mój pierścień!
  Ostrożnie odwróciłem się w siodle i zobaczyłem, że na jej palcu także świecił pierścień w kształcie kociej głowy. Najwyraźniej te klejnoty nadal działały na odpowiedni rozkaz.
  Odwróciłem się z powrotem i spojrzałem na przerwę w skalistej skarpie otaczającej cały płaskowyż - przyjrzałem się jej dokładnie i stwierdziłem, że wyznacza ona początek naszej ścieżki.
   - Stójcie! - krzyknąłem podnosząc dłoń. Zsiadłem z klaczy, pochyliłem się i spojrzałem na oświetlony księżycowym światłem i blaskiem darów ludzi Starej Rasy szlak. Był wąski - niewiele szerszy od naszych wierzchowców, w niektórych punktach schodził stromo, następnie przez jakiś czas biegł poziomo, a w końcu pod trochę łagodniejszym kątem wspinał się na drugi szczyt. Nekia wyciągnęła szyję i spojrzała w dół na ścieżkę, następnie potrząsnęła głową i parsknęła przewracając biało obrzeżone gałki oczne.
   - Mnie też się za bardzo nie podoba - powiedziałem jej ale musimy nim przejechać. Czy widzisz, Nekia? Na tyle, żeby pomóc innym w dalszej wędrówce! - Po chwili klacz potrząsnęła głową zupełnie, jak gdyby zrozumiała moje słowa i zgadzała się z próbą zejścia.
   - Czy powinniśmy jechać, czy prowadzić konie, Kerovanie? zapytała Joisan. W jej głosie słychać było drżenie.
   - Jedziemy - powiedziałem starając się mówić spokojnie. Jeżeli spróbujemy je prowadzić, możemy się poślizgnąć i pociągnąć je za sobą. Poza tym one widzą w nocy lepiej od nas. - Zrobiłem krok na dół i sprawdziłem ścieżkę. - Szlak jest pokryty pyłem, a skały są gładkie, konie jednak znajdą dla siebie oparcie, taką mam przynajmniej nadzieję. Spróbujcie jechać nie ruszając się prawie w siodle, przesuńcie swój ciężar do przodu na łopatki, tak by mogły utrzymać równowagę. Nie przechylajcie się do tyłu. Muszą mieć swobodne tylne nogi.
Spojrzałem na Jervona.
  - Vengi nie może jechać tędy podwójnie obciążony. - Zdjąłem linę z siodła i rzuciłem do niego, podobnie zrobiła Joisan. Zwiąż je razem i zamocuj do jednej ze skał, a potem obwiąż wokół siebie. Powinieneś mieć zabezpieczenie, gdybyś się poślizgnął. Pojadę pierwszy, a potem po kolei każde z was. Gotowi?
  Cała trójka skinęła głowami. Szybko dosiadłem Nekii i odwróciłem ją w kierunku ścieżki, która tak bardzo przypominała dziecinną zjeżdżalnię.
  - Chodź, Nekia - powiedziałem potrząsając wodzami i ściskając jej boki nogami. Parsknęła, zrobiła jeden badawczy krok poza krawędź płaskowyżu i natychmiast się cofnęła. - Chodź powiedziałem, poklepując ją po łopatce.
Postawiła jedną przednią nogę, a potem drugą, później pionowo
ustawiła tylne nogi i była za krawędzią. Przez parę chwil udało jej się drobić ustawionymi blisko siebie nogami w celu utrzymania lepszej równowagi, kołysała się niczym tancerka - potem, gdy stok stał się jeszcze bardziej stromy, zaczęła zjeżdżać w dół, siedząc prawie na ogonie. Pochyliłem się nad jej kłębem i starałem się nie ruszać.
  Znaleźliśmy się na dole w potoku kurzu, byliśmy bezpieczni. - Joisan następna! - krzyknąłem, patrząc w górę i schodząc ze ścieżki, by dać jej miejsce. Arren najwyraźniej w świecie znarowiła się, ale w końcu, gdy moja pani uderzyła ją mocno w bok, ona także zeszła. Za nią zjechał Guret, a potem cała trójka patrzyła, jak powoli zsuwa się Jervon, w końcu stracił równowagę, zjechał na siedzeniu w dół i znalazł się obok nas niczym przybrudżony białym kurzem duch. Gdyby nie powaga sytuacji, byłby po prostu śmieszny.
   - Czy coś ci się stało? - zapytała Joisan, gdy sztywno wstał na nogi i otrzepał spodnie.
   - Nie - powiedział. Guret wyciągnął rękę : wysunął nug4 ~e strzemienia, aby Jervon mógł za nim usiąść. - Ale N ..!rodne powrotnej, jeśli ją w ogóle będziemy odbywać, pojadę dłuższą trasą naokoło.
   - Niech Bursztynowa Pani zezwoli, abyśmy wszyscy mogli to zrobić - zgodziła się sucho Joisan. - Kozice mogą sobie zabrać swoje tereny, nie będę im zazdrościła.
   Przeszliśmy po stosunkowo płaskim odcinku szlaku, przy czym światło mojej bransolety pozwalało na odróżnienie najostrzejszych, najbardziej poszarpanych skał. Świat wydawał się płynny, nierealny, jak gdyby pozbawiające go barwy księżycowe światło odebrało mu także część jego realności. Nie słychać było żadnych dźwięków poza szelestem drobnych, nocnych żyjątek oraz przytłumionymi głosami polujących sów.
   Szlak zaczął się znowu wznosić. Był to długi, zakrzywiony zakręt, prowadzący na szczyt, gdzie wedhxg słów Joisan stał kiedyś Car Re Dogan. Nekia naprężyła mięśnie i rozpoczęła wspinaczkę. Pochyliłem się do przodu i puściłem wodze, a palce wpiłem w jej grzywę. W tym momencie żałowałem, że siodła Kiogów nie miały napierśników. Jeżeli siodło zsunie się...
Ale nic takiego się nie stało, w końcu mogliśmy się zatrzymać
na skalnej półce i pozwolić naszym zwierzętom na odpoczynek. Potem rozpoczęliśmy ostatni krótki etap wspinaczki. Powyżej widziałem coś, co wyglądało jak ruiny, te same, które oglądaliśmy dzisiejszego ranka. W księżycowym świetle ciągłe przemieszczenia ich kształtów były jeszcze bardziej widoczne i niepokojące.
  - To jest podobne do czaru chroniącego naszą dolinę powiedziała w zamyśleniu jadąca obok mnie Joisan.
  Spojrzałem na nią, w bladym świetle księżyca widziałem spadający na plecy ciężki warkocz i błyszczące oczy. Pod naramiennikami pancerza widoczna była biała bluzka Kiogów ozdobiona ciemnym haftem. Naszła mnie nagła myśl, że być może patrzę na moją panią już ostatni raz, jej bliska obecność spowodowała nagły ucisk w gardle.
  Kocham cię, Joisan, pomyślałem, nie starając się nawiązać z nią kontaktu. Nawet w tym momencie nadal utrzymywały się we mnie resztki dawnej rezerwy, bałem się, że jeżeli chociaż trochę dam wyraz moim uczuciom, nie będę w stanie przebyć tego krótkiego, końcowego etapu naszej drogi. Chciałem jej powiedzieć - jak bardzo pragnąłem! - ale słowa pozostały w moich myślach, będąc tylko moją własnością.
  - Możemy być zmuszeni pojechać z zakrytymi oczyma mówiła cicho dalej, nie podejrzewając oczywiście, o czym myślałem. - Konie, jeżeli będą reagowały tak jak wczoraj, pozostaną odporne.
  - Czy wiesz, czy twoja wizja pokazała ci, co znajduje się na szczycie? - zapytałem.
- Nie.
    - Gurecie! - zawołałem i chłopiec podjechał do mnie na swym spienionym ogierze. Vengi był najsilniejszy z naszych wierzchowców, a na szczęście Guret i Jervon nie należeli do dużych osób. Mężczyzna z Dales przebył większość drogi pieszo, trzymając się końskiego ogona. - Kiedy dojedziemy na miejsce, zostawimy konie przy tobie. Widok... tej rzeczy może je przerazić. Chciałbym, żebyś ich dopilnował.
  Starałem się mówić tak rozkazująco, w sposób nie pozwalający na najmniejsze spory, jak tylko potrafiłem. Z ulgą zobaczyłem, Guret skinął głową. ; ,:- Dobrze, milordzie.
  - Idziemy - powiedziałem i skierowałem Nekię na ostatni odcinek szlaku.
  Jechaliśmy gęsiego, z każdym krokiem zwiększały się otaczające ruiny przemiany. Byłem już teraz pewien, że wjeżdżaliśmy w pozostałości silnej niegdyś warowni lub Wieży Strażniczej. W górę pięły się spiczaste zniszczone mury, światło księżyca nie nadawało im żadnego blasku - wydawało się raczej, że pochłaniają one wszelką jasność, płynąc niczym czarne cienie nocy.
  I ulegały zmianie. Gdy patrzyłem ciągle na coś, co wydawało się prawie rozpoznawalnym fragmentem ściany, dziedzińcem lub balustradą - nagle wszystko zaczynało falować, odpełzało i rozpływało się przed moimi oczyma, przyjmując czasem inną formę lub całkowicie znikając. Żołądek podszedł mi do gardła, gdy podjechaliśmy do rozsypanej, stojącej na naszym szlaku bariery tylko po to, by Nekia nastawiła uszu i spokojnie przeszła przez coś, co wydawało się litą powierzchnią. Zamknąłem oczy po osiągnięciu grani, gdy kontynuowaliśmy jazdę. Przemiany zwiększyły się, wzrok się zaciemniał - momentami widziałem podwójne lub nawet potrójne obrazy falującego terenu.
   W końcu otworzyłem oczy i spojrzałem na szlak - jedyną rzecz, która pozostała na miejscu utwierdzając mnie w przekonaniu, że był tutaj naprawdę. Zobaczyłem, że prowadził z prawej strony. Kiedy się obejrzałem, okazało się, że biegł wielkim łukiem na zachód poprzez las prawdziwych i fałszywych pylonów i ruin. Pomyślałem, że szlak prowadził z Ziem Spustoszonych, a dalej z moich rodzinnych ziem, High Hallack. Czy był to szlak ludzi Starej Rasy? Czy miejsc;: zwane Car Re Dogan było czymś w rodzaju strażnicy ustawionej na górskiej granicy pomiędzy starożytną krainą Arvonu i nowszą - należącą do ludzkości?
   Na te pytania nie było odpowiedzi. Pojechałem dalej, pozwalając Nekii na wybór drogi na tym starym szlaku. Sam zmrużyłem oczy, patrząc tylko przez niewielkie szpary.
- Czy wszystko w porządku? - zawołałem.
   Usłyszałem przytakujące odpowiedzi. Opuściliśmy szczyt i rozpoczęliśmy zejście. Wokół nas coraz wyżej i wyżej wznosiły się skalne ściany. W końcu jechaliśmy czymś przypominającym tunel bez dachu, którędy wpadało księżycowe światło. Sam nie wiedząc dlaczego odniosłem wrażenie, że zbliżamy się do celu.
   Ścieżka zakręcała przede mną, a następnie otworzyła się na ogromną przestrzeń, prawie całkowicie pustą. Tylko w pobliżu tunelu, którym przyjechaliśmy, znajdowały się ruiny. Ponownie wszystko zafalowało i rozpłynęło się tylko po to, aby pojawić się znowu w innych, prawie realnych kształtach. Przed nami znajdował się ogromny, otoczony kolistą ścianą, niczym nie zadaszony obszar. Droga prowadziła do arkady i znikała w jej głębi. Pomimo że noc była pogodna, wzdłuż terenu snuły się i wirowały bezbarwne opary mgły.
   Ścisnąłem kolanami Nekię i zatrzymałem ją, odwracając w kierunku pozostałych.
   - Przed nami znajduje się teren, na którym rozegra się bitwa. Gurecie, konie pozostają tutaj.
   Zsiadłem trochę zesztywniały, poczułem, jak przez chwilę ziemia zakołysała się pod moimi kopytami. Joisan zsiadła z Arren. szybko podszedłem, aby ją podtrzymać. W księżycowym blasku i w delikatnej fosforencyjnej mgielnej poświacie jej twarz wyglądała widmowo, błyszczały tylko jasne iskry oczu.
- To nadchodzi, Kerovanie. Czuję Sylvyę.
   - Nie mamy więc czasu do stracenia - powiedziałem. - Czy to miejsce przed nami jest miejscem jego spoczynku? Jak uważasz? - Nie - odpowiedziała ściągając brwi, jak gdyby usilnie
starała się sobie coś przypomnieć. - Sylvya znała to miejsce. Nie należało do Cienia... istniało tutaj dłużej, niż można nawet sobie wyobrazić...
   Pozostawiliśmy Gureta u wejścia do tunelu. Jervon, Joisan i ja ostrożnie podeszliśmy do portalu i zajrzeliśmy do wnętrza. Droga biegła na wprost, przez środek owalnego pierścienia, w którego ścianach po obu stronach znajdowały się nisze. Były oddalone od siebie w równych odstępach, każda zamurowana do trzech czwartych wysokości - zupełnie jak stanowiska jakichś dawnych mieszkańców, którzy stali i spoglądali na każdego przechodzącego obok. Na przedniej ścianie każdej niszy znajdowały się znaki runiczne. Te, które były wyryte na najdalszych niszach, obecnie stały się tylko ledwie widocznymi zagłębieniami, co świadczyło o ich bardzo sędziwym wieku.
   Stanąłem na palcach i zajrzałem do jednej z nich tylko po to, by stwierdzić ze strachem, że chociaż wydrążone nisze wydawały
się puste - a było ich około czterdziestu - coś w nich się kryło. Wziąłem głęboki oddech i zachwiałem się, czując, jak uwaga istniejących wewnątrz nisz istot zwraca się w moim kierunku!
   - Kerovanie! - wyszeptała Joisan wbijając paznokcie w moje ramię tuż nad bransoletą. - Oni są tam nadal żywi! Chcą się dowiedzieć, kim jestem i dlaczego tutaj przyszłam!
Zwilżyłem usta.
   - Nie, nie są żywi - ostrożnie dobierałem słowa, budziły się bowiem we mnie wspomnienia, dziwne skojarzenia tej niedogodnej i niestałej pamięci, która raz po raz rozbłyskiwała i gasła, w żaden sposób nie dając się podporządkować memu własnemu rozumowi. - To są Opiekunowie zaczarowani w sposób, który daje im coś w rodzaju normalnego życia, są to miejsca złożenia wspomnień i mądrości należącej do ich rodzaju - nie rodzaju ludzkiego, jaki znamy. Ich obowiązkiem jest wypytywać i przeciwstawiać się nowo przybyłym, ale wydaje mi się, że nie powinniśmy się ich obawiać.
   Popatrzyliśmy na milczący obszar nisz, byliśmy tak przejęci strachem, że prawie zapomnieliśmy o okropnej przyczynie naszego tutaj przybycia. Nadal czułem, jak mnie badano i oceniano i zastanowiłem się, czy owi Opiekunowie istnieli tylko w celu zbadania, czy też nadal mieli Moc pozwalającą na wybór tego, kto mógł iść dalej. Jeżeli To-Co-Przemierzało-Szczyty przybywało tutaj każdej nocy, może jedyne, co mogli zrobić, to obserwować, gdyż mimo że byli mi obcy, nie czułem w nich śladów Cienia.
   Zauważyłem, że w tym końcu szeregu nisz, w pobliżu arkady, u stóp której się schroniliśmy, była jedna nie zamurowana nisza otwarta i niczym nie oznaczona. Czy ostatni z Opiekunów zginął? - zastanowiłem się.
   - Czy mamy dość odwagi, żeby tam wejść? - wyszeptał Jervon. - Powinniśmy znaleźć najlepsze miejsce do obrony... Przerwał gwałtownie na mój uciszający gest, a potem także
usłyszał i zastygł w bezruchu. Odwróciłem się do tyłu z wyciągniętym mieczem w dłoni. W powietrzu rozbrzmiewało ciche bębnienie. - Joisan? Czy to...
    - Nie - powiedziała. - Czyż nie słyszysz? To jest bęben! Dźwięk falował i wznosił się, tworzył jakąś dziwną, chorobliwie brzmiącą muzykę.
  - Nidu! Ona jest tutaj! - Spojrzałem na pozostałych. Musimy ją odnaleźć - bębni, żeby ich tutaj sprowadzić i uwolnić! - Tak - zgodziła się Joisan.
    Przyjrzałem się leżącym za nami ruinom, wokół których gęstniała mgła, wirowała i opadała błyszcząc w księżycowej poświacie, pełzała po kamienistym gruncie niczym płynąca ze śmiertelnej rany krew. Bębnienie spowodowało, że krew zaczęła zatrzymywać się w moich żyłach. Z przerażeniem stwierdziłem, że mgła reagowała na bębnienie Szamanki.
    - Mgła! Ona gdzieś tam jest, gdzieś w tej mgle! Musimy ją odnaleźć!
    Z wyciągniętym mieczem wpadłem w ruiny. Ich falowanie zmieszało mnie trochę, było teraz jeszcze bardziej denerwujące z uwagi na dziwny zapach. Kilkakrotnie wydawało mi się, że zobaczyłem pochyloną postać czarno ubranej kobiety, w chwilę potem jednak sylwetka rozpływała się w skałę lub fragment posadzki. Raz prawie złamałem swój miecz.
    W końcu, rozumiejąc, że oczy niewiele pomogą mi w moich poszukiwaniach, zacząłem przeszukiwać ruiny trzymając przed sobą bransoletę. Doszedłem do wniosku, że wyrzeźbione na niej znaki runiczne ostrzegą mnie przed obecnością Szamanki. Przez zacienione ruiny nadal przelewały się narastające dźwięki bębnienia, starały się odwieść mnie od celu, zaplątać w drżących rytmach pieśni Szamanki.
    - Kerovanie! - dobiegł mnie cichy głos Joisan. Narastająca mgła zdawała się pochłaniać pewne dźwięki i zwiększać inne. Gdyby nie płynący z kociej głowy jej pierścienia blask, mógłbym jej nie zauważyć. Klęczała obok arkady wejściowej do miejsca Opiekunów, przy niej był Jervon.
- Czy ją znaleźliście? - zapytałem.
- Nie ma już czasu na poszukiwania, Kerovanie.
    W chwili gdy wypowiedziała te słowa, usłyszałem brzęczący dźwięk, poczułem grzmiącą wibrację Tego-Co-Przemierza-Szczyty. Nadchodziło z podnóża góry.
    Szybko stwierdziłem, że wizja nie dorównywała temu, co zobaczyłem. Pościg wirujący wzdłuż drogi przeniósł się raptem na owalny dziedziniec Opiekunów. Była to chorobliwie zabarwiona na żółto, poprzetykana pasmami szkarłatu chmura. Jej brzęczący
jęk wystarczał, żeby spowodować szaleństwo. Nie mogłem wytrzymać dłuższego patrzenia niż przez parę sekund - potem musiałem odwrócić wzrok.
   A smród! Była to cała plugawość Cienia wlana do probówki i zagotowana nad płomieniem alchemika. Otaczał mnie niezdrowy zapach owej rzeczy. Poczułem mdłości, zakryłem ręką nos i usta. Ból pomógł mi zapanować nad sobą. Obok mnie Jervon miał nie kontrolowany atak nudności.
   Najgorsza ze wszystkiego była odmienność. Można było wyczuć zniewalający sens nienaturalnej siły, całkowicie wykoślawionej, innej Od-Tego-Jaka-Powinna-Być. Przez chwilę zapragnąłem uciekać, uciekać od tego horroru. Zerwałem się na równe nogi i oparłem o skałę, a potem odwróciłem się w kierunku koni...
   I właśnie wtedy zobaczyłem Nidu. Szamanka klęczała z drugiej strony owalnego dziedzińca, w pobliżu jednej z nisz. Przypadła do ziemi, chociaż jej palce nadal wybijały dziki, przyzywający rytm. W końcu tempo zmieniło się z bębnienia w bardziej ostre staccato. Jak gdyby w odpowiedzi istota znajdująca się w przestrzeni Opiekunów zaczęła wirować, z każdym obrotem stawając się coraz większa.
   Ponownie z mieczem w dłoni, chociaż nie wiem, kiedy go wyciągnąłem, skoncentrowałem się na moim gniewie, starałem się zapomnieć o strachu, który nadal popychał mnie w kierunku Nekii. Zmuszę się, żeby nie uciekać, pomyślałem. Przysiągłem, że nie będę już uciekał i nie pozwolę sobie złamać tej przysięgi...
   Patrząc na Nidu przypomniałem sobie, jak dokuczała Guretowi, jak drwiła ze mnie, jaka była okrutna dla Elys - ale impulsem do działania stało się wspomnienie jej szyderczego głosu, gdy nazwała Joisan wymoczkiem".
   Zrobiłem trzy kroki w kierunku Szamanki, w kierunku Tego-Co-Przemierza-Szczyty, gdy przede mną stanęli Jervon i Joisan. - Nie - krzyknął Jervon ponad dźwiękiem bębnów. Nie było
to już stukanie, lecz podobne do grzmotu walenie, mogące rywalizować z najpotężniejszą z burz, jakie do tej pory przeżyłem. - Nie możesz!
Podniosłem miecz i gestem kazałem mu zejść z drogi.
   - Nie mam także ochoty zabijać z zimną krwią, Jervonie, ale muszę to zrobić, zanim zdejmie zaklęcie!
Joisan potrząsnęła głową.
- Nie, Kerovanie. Musimy jej pozwolić dokończyć!
  - Dlaczego? - Popatrzyłem na nich zastanawiając się, czy widok owej istoty nie spowodował u nich szaleństwa.
  - Ponieważ w innym przypadku już nigdy nie zobaczymy Elys! - krzyknął Jervon.
   Bębnienie rozbrzmiewało teraz w rytmie naszych ciał, pod jego wpływem drżały skały pod naszymi stopami. Ram-dam-dam-dam... Dźwięki wydawały się wypełniać świat.
   Opuściłem miecz przyznając mu rację, a potem ukryłem się z nimi za wejściową arkadą. Pomimo mojego postanowienia spoglądanie na ową wirującą istotę było czystą torturą, wiedziałem bowiem, że jakąkolwiek postać przybierze po uwolnieniu z czaru, będzie o wiele bardziej niebezpieczna.
  Zawirowało po raz ostatni i eksplodowało na zewnątrz, wypełniając prawie cały dziedziniec, a potem... nastąpiła całkowita cisza. Zniknęły żółte opary i na miejscu zostało polowanie z Cienia.
   Na środku owalnego dziedzińca Opiekunów stało okoł~ dwudziestu istot, w tym wiele pięknych. Wszystkie, jak instynktownie wyczułem, były niebezpieczne. Poruszały się zdezorientowane. Patrzyłem na nich z ukrycia w portalu i szukałem Elys.
  Czterech jeźdźców miało kształty podobne do ludzkich, tylko ich skóra pobłyskiwała złotym blaskiem w cieniu hełmów. W świetle księżyca ich zbroje błyszczały błękitnie, wydawały się delikatnie fosforyzować. Byli to myśliwi, uzbrojeni w długie, strzelające iskrami bicze. Ich białe ogary przypominały te, od których przyjęli swoją nazwę wojownicy Alizonu - były jednak o wiele większe, poruszały się falistymi ruchami płazów, miały otwarte czerwone pyski i oczy, które zdawały się pochłaniać światło - nie odbijały niczego z wyjątkiem ciemności.
  Kilka niematerialnych płynących postaci należało do istot ludzkich, zarówno mężczyzn, jak i kobiet. W ich oczach widoczny był straszny ból i okropny zamiar. Jednym z nich, na samym przodzie, był młodzieniec ubrany w łatwo rozpoznawalny strój Kiogów. Spoglądając na niego przypomniałem sobie słowa Obreda, gdy mówił o młodym Jerwinie: ...przeraża mnie myśl, że spotkał śmierć, która się jeszcze nie skończyła... nieczystą śmierć"... Tak więc przywódca Kiogów miał rację - ci wśzyscy,
którzy w ciągu wieków zostali zabici, przez To-Co-Przemierza-Szczyty, stali się jego częścią. Z odrazą odwróciłem wzrok od tych żałosnych widm...
   Wówczas zauważyłem ich przywódcę. Na wysokim białym wierzchowcu podobnym do tych, jakich dosiadali myśliwi, siedział Maleron. Zwierzę (przypominało konia tak jak ogary przypominały psy) wygięło pokrytą łuskami falującą szyję i grzebnęło ziemię przednią nogą zakończoną pazurem. Jego pan rozglądał się wokół na pozór spokojnie, ale nawet z tej odległości czułem płynącą od niego Moc. Z ramion spływał mu szkarłatny płaszcz, miał regularne, nawet przystojne rysy - typowy mężczyzna pochodzący ze Starej Rasy. Moglibyśmy być braćmi.
   Szamanka wyszła ze swego ukrycia po końcowym wybiciu rytmu.
   - Adepcie! Jestem tą, która wyzwoliła cię z twej długiej niewoli! Na policzku poczułem nagle oddech Jervona, który przysunął się do mnie.
- Kerovanie! Czy widzisz Elys? - wyszeptał. - Nie - odpowiedziałem.
   - Nie widzę też Sylvyi - powiedziała zmartwiona Joisan. Czuję ją - jest gdzieś wśród tych, którzy stoją przed nami. Elys musiała rzucić skrywający je czar.
   Przez długą chwilę Maleron siedział bez najmniejszego ruchu, a potem odwrócił niczym nie osłoniętą głowę w kierunku Nidu i popatrzył na nią, jak gdyby była najmniej ważnym z jego służących. W końcu pochylił lekko głowę w podziękowaniu.
- Dziękuję, Szamanko.
   - Byłoby dobrze, gdybyś do swojej wdzięczności jeszcze coś dołączył - czarno ubrana kobieta wyprostowała się, palce dłoni oparła na bębenku, jak gdyby czerpała z niego siły - i pozbył się moich nieprzyjaciół. To także i twoi nieprzyjaciele, Adepcie.
Maleron uniósł brwi w geście niedowierzania.
   - Jestem wolny nie dłużej niż od stu uderzeń serca powiedział. - Nie mogę uwierzyć, że w ciągu tego czasu i w tym miejscu zrobiłem sobie nieprzyjaciół, nie starając się przy tym wcale.
Głos Szamanki zadrżał.
- To tchórze kryjący się za Światłem! Zebrali się tutaj, żeby
cię zniszczyć, zanim zdołasz zasmakować swej nowo odzyskanej wolności! Zabij ich! - Machnęła w naszym kierunku podobnym do ptaka ramieniem, jak gdyby widziała nas w naszej kryjówce przy portalu.
Maleron potrząsnął głową i zmarszczył czoło.
  - Nie oceniaj mnie zbyt pochopnie, Szamanko. Ty być rr~oże idziesz Ścieżką-Z-Lewej-Strony, ale ja nie. Ja tylko poszukuję Wiedzy i Mocy.
Nidu zaczęła się dziko śmiać.
  - Jeżeli naprawdę w to wierzysz, to jesteś jeszcze większym głupcem niż czarnoksiężnikiem! W twoim orszaku znajdują się ci, którzy zostali zabici nawet przez najlżejsze dotknięcie ciebie i twojego polowania - okrutna śmierć dla każdego, kto tylko się ciebie dotknął. Czy to jest znak Światłości?
   Twarz Malerona skamieniała, podniósł rękę w kierunku Szamanki. Zanim zdołał cokolwiek powiedzieć lub zrobić, przed moimi oczyma coś zafalowało i usłyszałem wysoki krzyk.
   - Elys! - Jervon rzucił się do przodu. Tylko przez sekundę widziałem przytulone do siebie kobiety, a przed nimi dwa cienie tak czarne, że wydawały się dziurami wyrwanymi w ciemnościach otaczającej nas nocy. W zdeformowanych istotach Cienia pojawiły się i zgasły czerwone iskry, samo patrzenie na nie spowodowało, że żołądek podszedł mi do gardła.
   Mężczyzna z Dales biegł w kierunku dwóch kobiet, które do tej pory niewidoczne, musiały się czołgać w naszym kierunku, dopóki nie wywęszyły ich istoty z Cienia. Usłyszałem górujący nad tym wszystkim krzyk Malerona: - Sylvya!
   W powietrzu zadrżał prawie widocznymi falami gniew. W odpowiedzi na jego sygnał myśliwi ruszyli na koniach w kierunku wojownika Dales.
   Wybiegłem z mieczem w dłoni. Dosięgnąłem Sylvyę i Elys, która także miała wyciągnięty miecz. Obok mnie stał Jervon i Joisan. Mieliśmy tylko chwilę na to, by ustawić się do siebie plecami i utworzyć nieregularny krąg z ostrych mieczy, zanim dopadło nas czterech jeźdźców.
   Ich jedyną bronią były owe bicze do polowania miotające iskry i płomienie. Zanim zdołałem się obronić, otrzymałem palące uderzenie w poprzek uda. Skrzyżowałem miecz z jego bronią, tak
że w końcu oparliśmy się o siebie nadgarstkami. Zobaczyłem jego grymas, jak gdyby dotknięcie stali sprawiało mu ból. Wspominając niebezpieczną studnię na równinie, podniosłem bransoletę. Jego biały rumak zarżał i stanął dęba, w chwili gdy znaki runiczne na talizmanie zabłysnęły płomieniem. Jego jeździec zmusił go do powrotu, wszystko odbyło się w takim milczeniu, że zacząłem się zastanawiać, czy jego rasa była niema.
   Ponownie nadleciał płomień z bicza, tym razem udało mi się jednak pochylić. Odważyłem się podejść do przodu, przełamałem jego obronę. Była to szansa, wyszedłem z uformowanego koła, ale gdyby udało mi się...
   Jest! Ostrze mojego miecza wysunęło się do przodu i lekko zarysowało mu pierś. Z jego ust wydarł się wysoki krzyk, z powierzchownego kontaktu z moim mieczem popłynął na zewnątrz fiołkowy płomień. Zrobiłem krok do tyłu i zamknąłem koło. Jeździec zachwiał się, a potem spadł otoczony liniami światła. Leżał na ziemi w drgawkach. Gdy patrzyłem na niego, jego ciało - jeżeli było to ciało - zaczęło nagle znikać, jak gdyby paliło się od wewnątrz.
   Odwróciłem się na czas, żeby zobaczyć, jak Joisan wystraszyła płomieniem ze swego pierścienia rumaka z mojej lewej strony. W następnej chwili jej miecz odnalazł szyję jeźdźca. Przekazałem jej w myślach słowa zachęty i jednocześnie pozdrowiłem jak wojownika. Oboje zwróciliśmy się w kierunku następnego złotoskórego przeciwnika tylko po to, by ujrzeć, jak przez jego ciało przenika stal Jervona. Mężczyzna z Dales z westchnieniem wyciągnął broń z ciała. Ostatni myśliwy cofnął się, a gdy cała nasza trójka ruszyła w jego kierunku, odwrócił się i uciekł.
   Zanim jego rumak osiągnął arkadę, Adept wypowiedział parę ostrych słów i płonąca istota z krzykiem spadła z siodła białego konia. Popatrzyłem na drgające, płonące coś na ziemi i poczułem, jak moje gardło zaciska się z przerażenia. To naprawdę była Moc. Jeżeli Maleron mógł zabijać słowem, jakie mogliśmy mieć szanse przeciwko niemu?
   Cofnąłem się o krok i ponownie zamknąłem koło, kątem oka zauważyłem, że Jervon zrobił podobnie. Moje ramię z prawej strony stykało się z ramieniem Joisan, z lewej - z Elys. A obok Czarownicy stała istota, którą moja pani nazwała Sylvyą...
przyrodnia siostra Malerona. Szybkie spojrzenie ujawniło, że nie była w pełni istotą ludzką - na głowie miała błyszczący biały puch, rozpościerający się także na jej ramionach, ledwo zakrytych przez noszoną przez nią krótką tunikę. W ciemności oświetlonej jedynie mglistym światłem księżyca widziałem niewyraźnie twarz 0 ostrej brodzie i zbyt dużych oczach - piękną w swej inności. Z pewnością nie była to, według słów Nidu opisującej kiedyś cel polowania, drapieżna, ohydna harpia.
   Usłyszałem krzyk Nidu i z powrotem spojrzałem na Adepta. - Patrz, o Potężny! Oni są twoimi wrogami i będą się starali cię zabić! Wypuść na nich swoje ogary! - krzyczała Nidu.
   Czarnoksiężnik popatrzył na nas, w tajemniczym blasku mgły jego oczy zabłysnęły niczym zielone oczy kota.
   - Nie znam was, nikogo z waszej czwórki, ale jeżeli znajdujecie się po jej stronie - po stronie tej zdrajczyni - to rzeczywiście jesteście moimi wrogami. Odstąpcie od niej i będziecie mogli odejść wolni!
   Odzyskałem mój głos i starając się utrzymać spokojny ton, pomimo ogarniającego mnie strachu, powiedziałem:
   - I pozostawić ciebie, abyś niszczył i burzył tak, jak będziesz chciał? - Potrząsnąłem głową. - Nie, Maleronie.
   Drgnął usłyszawszy, jak głośno wymawiam jego imię, poczułem krótkotrwałą satysfakcję, że mogłem mu zagrozić nawet w tak niewielkim stopniu. Imiona mogą mieć wielką moc przy czynieniu czarów - gdybym choć trochę wiedział, w jaki sposób wykorzystać tak silną broń! Ale w moim umyśle nie pojawiło się nic, nawet cień intuicji.
   - Wypuść ogary! - krzyknęła znowu Nidu. - Poprowadzę je, Maleronie!
Skinął na nas ponuro.
  - Niech tak się stanie. - Wspiął białego rumaka i wycofał się spośród kłębiących się u jego stóp istot. Ich wąskie pyski skierowały się w górę, w jego kierunku. Zaczęły kołysać się w górę i w dół, jak gdyby te ciemne jaskinie służące im za oczy nie miały zdolności widzenia. Szamanka wznowiła bębnienie. Poczułem, jak w odpowiedzi na jej uderzenia moje ciało zaczyna oblewać fala gorąca. Z każdym uderzeniem serca zaczęło pulsować światło będące jednocześnie gorącem. Usłyszałem krzyk
Joisan i zobaczyłem, jak z niej także wydobywają się fale ciepła i światła.
   - One polują pędząc za ciepłem krwi! - zawołała szybko Elys. - Musimy powstrzymać bębnienie! Wspomóżcie mnie swoją siłą, siostry!
   Starałem się zrobić krok do przodu i podnieść miecz, ale poczułem, że zalewa mnie fala potu, zupełnie jak gdybym stał w pełnej zbroi na upalnym słońcu. Nie mogłem się poruszyć. Łup... łup... łup... łup... łup...
   W oczach pojawiały się szkarłatne fale, poprzez które starałem się dojrzeć ogary. Nie mogłem już dostrzec różnicy pomiędzy uderzeniami mojego serca i uderzeniami bębna. Za sobą słyszałem rytmiczny śpiew Elys, ale ten dźwięk był tak daleki, jak zdobyty Ulmskeep. Ogary szły prosto na nas, w ich otwartych paszczach widać było wąskie, ociekające śliną języki. Były ode mnie tylko o parę długości...
Łup... łup... ŁUP... ŁUP...
   Z trudem złapałem powietrze przez opary gorąca, starałem się podnieść miecz, poruszyć stopy...
ŁUP! ŁUP!!! ŁUP...
   Z szaloną szybkością coś błyszczącego przeleciało w powietrzu w kierunku Szamanki, wytrącając z jej rąk bębenek. Znowu widziałem! Znowu mogłem się ruszać! Bębenek drżał przebity krótką włócznią Gureta. Zobaczyłem, jak pod łukiem arkady wyprostowuje się postać Gureta. Krzyknąłem szybkie słowa podziękowania, a następnie ugiąłem kolana przyjmując pozycję obronną. Młodzieniec dał nam przynajmniej szansę, abyśmy zginęli w walce...
   Za moimi plecami brzmiał głośny śpiew Elys, połączyłem się myślami z Joisan i stwierdziłem, że przynajmniej ona starała się wykonać to, o co prosiła Czarownica. Wspomagała ją w zaklęciu czy też ochronie, jaką chciała stworzyć. Oddalone ode mnie na wyciągnięcie miecza ogary zawahały się, ich smukłe głowy zaczęły się poruszać jak gdyby w zdziwieniu. A potem, wolno, głowy owe odwróciły się w kierunku skulonej u stóp jednej z nisz Nidu.
Kobieta wydała zdławiony okrzyk przerażenia, gdy powoli jej ciało zaczęło błyszczeć. Wyglądało to tak, jak gdyby skoncent
rowało się na niej całe światło księżyca, nawet z miejsca, w którym stałem, mogłem wyczuć wylewające się z Szamanki fale ciepła. Głos Elys wznosił się coraz wyżej i wyżej, stał się bardziej rozkazujący...
   Przywódca stada odwrócił się, spojrzał na Szamankę oczyma niczym mroczne jamy. Nidu pisnęła i sięgnęła po zniszczony bębenek. Promieniowało od niej takie ciepło, jak gdyby była wypełniona co najmniej tuzinem słońc...
   Ogary skoczyły, ale ich celem była Szamanka. Czarno ubrana kobieta zniknęła pod ich giętkimi ciałami; jej krzyk został raptownie, ohydnie przerwany.
   Stwierdziłem, że nie mogę patrzeć i z powrotem spojrzałem na Adepta. Maleron odwrócił się od ciała Nidu lekko wzruszając ramionami.
   - Nie powinna się zajmować czymś, czego nie była w stanie zrozumieć - powiedział. - Może jej los czego cię nauczył, półczłowieku.
   Poczułem, jak pod wpływem swobodnie wypowiedzianego szyderstwa zaczerwieniłem się. Zmusiłem się jednak, aby stanąć przed nim prosto.
   - Czy tak jesteś nieczuły na śmierć, że nic do ciebie nie dociera, Maleronie? Czy nie widzisz, że twój czas już minął? Stoimy przygotowani, aby cię powstrzymać, zanim rzucisz Cień na tę krainę, tak jak do tej pory przez wieki rzucałeś Cień na ten szczyt.
  - Powstrzymać mnie? - roześmiał się, a dźwięk ten spowodował, że ogary szarpiące pozostałości tego, co było kiedyś Szamanką, nagle zamarły i zaczęły wyć. - Nikt mnie nie może zatrzymać, półczłowieku... człowieku bestio... - Jednym pewnym ruchem zsiadł ze swego białego rumaka i stanął naprzeciwko mnie z drugiej strony oświetlonego księżycową poświatą dziedzińca dawnych Opiekunów. - Wszyscy, którzy mogliby być moimi panami, zniknęli. Są mniej niż wspomnieniem... nie są nawet prochem.
  Zawahałem się przez długą chwilę, patrzyłem, jak wzywa swoją siłę, podobnie jak żołnierz zbiera swoją broń. Wokół niego zaczęło błyszczeć słabe ciemne światło, nagle wydał się jeszcze wyższy, z oczu popłynął delikatny szarosrebrny blask. Wziąłem
głęboki oddech, podniosłem moją bransoletę i przygotowałem się, żeby się mu przeciwstawić z całą Mocą, jaka była we mnie...
Z całą Mocą, jaka była we mnie...
  Przelała się we mnie, zatopiła mnie, a jednak przez cały czas pozostawałem sobą, a nie tym innym. Wiedziałem, że tym razem nie miałem już być bezmyślnym, nieświadomym instrumentem dawnej mądrości - byłem w pełni sobą, bardziej sobą niż kiedykolwiek przedtem. Landisl oczekiwał, aż zaakceptuję moje dziedzictwo, odnajdę mój dom i będę przygotowany.
  - Nieprawda - powiedziałem, a mój głos zabrzmiał, jak gdybym dowodził pełnym oddziałem wojska, wypełnił swym dźwiękiem to zaczarowane cmentarzysko. Usłyszałem, jak Joisan szybko wciągnęła oddech, ale musiałem się teraz patrzyć na Adepta. Moje oczy patrzyły w jego, a ja wzmacniałem swoją Wolę i po chwili Maleron z trudem wytrzymywał moje spojrzenie.
   - Nadeszła pora, abyś zrozumiał, co zrobiłeś, Maleronie, a od tego zrozumienia zależy twój los.
   Zmrużył oczy, a otaczająca go ciemność zabłysnęła niczym podsycany wiatrem płomień.
   - Kim jesteś? - Popatrzył prosto w moją twarz. - Nie znam cię, a jednak...
   - Znasa mnie - poprawiłem go. - Dawno temu byliśmy sąsiadami, margrabio ze Szczytów. Twoja siostra to moja daleka krewna, chociaż ty nie byłeś ze mną związany, ponieważ pierwsza żona twojego ojca należała do ludzkich istot. Czy pamiętasz moje imię?
Wstrząśnięty, cofnął się o krok. - Landisl? Ależ nie jesteś...
   - Jestem - odpowiedziałem. - Należę do dziedzictwa Gryfa, nawet jeżeli nie do dziedzictwa krwi. Kar Garudwyn jest moim domem, tak jak Car Re Dogan był twoim. Ale ty ze swoimi próbami i czarami poszedłeś wzdh,~ż Ścieżki Cienia, hańbą okryłeś to, co zbudowali twoi przodkowie. Rozejrzyj się wokół siebie! Mój krzyk zabrzmiał jak dźwięk uderzającego o tarczę miecza. Twój dom jest tylko prochem i iluzją, popadł w ruinę z powodu ciebie i twego zła. Popatrz, przyjrzyj się dobrze!
Wolno odwrócił głowę i spojrzał przez otwarty portal na
znajdujące się za nim ruiny, na mieszające się halucynacje, które niegdyś były ścianami i dziedzińcami, i zamieszkanymi pokojami. - Nie - wyszeptał. - Nie...
   - Sylvya miała rację, Maleronie. Zrobiłeś sobie igraszkę z czegoś, o czym nawet nie wolno było myśleć, i w efekcie twoja cytadela, twoja linia rodowa i wszystko, co tylko nazwałeś swoim, zginęło po twóim odejściu. Nie ma tutaj dla ciebie niczego, z wyjątkiem dalszego czynienia zła, tak jak robiłeś to przez ostatnie wieki - zabijając i kradnąc dusze. Czy tego właśnie chcesz?
   Nie odpowiedział, stał tylko i patrzył szeroko rozwartymi oczyma. Widziałem, jak przez jego ciało przebiega silne drżenie. Na chwilę obudziła się we mnie litość, ale zaraz ją stłumiłem. Trwająca dziesięć uderzeń serca skrucha nigdy nie mogła zapłacić za dziesięć wieków zniszczeń...
  Adept odwrócił się do mnie, w jego posępnych oczach widziałem załamanie. - Rozumiem - powiedział cicho. - Co powinienem zrobić? Jak mogę naprawić...?
   - Nie możesz - powiedziałem nieubłaganie, ponownie niszcząc w sobie chwilowe uczucie sympatii. Przez chwilę mądrość Landisla należała do mnie, była większa i nieporównywalna z moją, a prawda była nieuchronna. - Jeżeli Światłość zwyciężyła w końcu w tobie, to wiedz, że nie pozostanie tam zbyt długo. Cień miał cię w swojej Mocy od niepamiętnych czasów, musisz więc działać szybko, dopóki masz jeszcze pewność, że twój umysł nie jest pod wpływem Cienia.
- Muszę naprawić...
  - Nie - powiedziałem potrząsając głową. - Na to jest już za późno, margrabio. Ciężko mi to mówić, ale taka jest prawda. Największym dobrem, jakie możesz teraz dać światu, jest zapewnienie, że już nigdy nie będziesz miał okazji czynienia zła.
  Wskazałem na pustą niszę tuż przy portalu, z mojej dłoni wypłynęło fiołkowe światło i obrysowało ją. Płynąca przeze mnie starożytna Moc spowodowała drżenie całego ciała, ale mocno trzymałem się istniejącego teraz połączenia i całą moją Wolę kierowałem na Malerona.
  - Twój spoczynek, Adepcie. Przez te wszystkie wieki życzyłeś sobie odpoczynku od tego szalonego pościgu. Tam się znajduje.
  Patrzył na mnie przez długą chwilę, a potem opuścił ramiona w geście poddania. Skinął głową, jego oczy nie były już zielonosrebrne, ale ołowiane. Przeszedł obok mnie i zatrzymał się przy stojącej w pobliżu Sylvyi.
   - Proszę cię o przebaczenie, siostro - powiedział wyciągając do niej dłoń w błagalnym geście.
   - Jest twoje, mój bracie - powiedziała i po raz pierwszy usłyszałem jej głos. Był to wysoki, muzyczny trel, jak gdyby raczej śpiewała niż mówiła.
   Maleron odwrócił się z powrotem w kierunku niszy, nadal błyszczał skrzącym się blaskiem. Wyprostował się ponownie. Z wysoko uniesioną głową podszedł do otworu i wszedł do środka. Skrzyżował ręc. na piersiach i zamknął oczy. Przez moje otwarte dłonie popłynęła znowu Moc, odbywało się to prawie bez udziału mojej woli. W miarę jak powoli podnosiłem rękę, rosła zakrywająca niszę ściana z błękitnego kamienia, który Landisl nazwał guan-stalą. Ściana nie zatrzymała się w trzech czwartych wysokości, jak było z innymi Opiekunami, ale zamknęła niszę całkowicie.
   Gdy ściana ,sięgnęła jego brody, po raz ostatni widziałem twarz Adepta - zobaczyłem, jak na jego twarzy, na chwilę przed całkowitym zamurowaniem, pojawił się wyraz ogromnego spokoju.
   - Zamurowany - wyszeptała obok mnie Sylvya. - Na zawsze...
    - Nie - powiedziałem ciężko, czując dziwne doznanie odpływu życia, spowodowane opuszczaniem mego ciała przez Moc. - Jego już nie ma. Gdybyśmy otworzyli teraz niszę, w środku nie znaleźlibyśmy nic poza prochem.
    Wąski strumień uciekającej siły stał się dosłownym potokiem wyczerpania. Zakołysałem się pod wpływem nigdy wcześniej nie spotkanego zmęczenia - było to nawet większe wyczerpanie niż po uratowaniu Nity. Jervon złapał mnie za ramię i zarzucił na swoje plecy. Podtrzymał mnie. Próbowałem stać, usztywniłem kolana, ale nawet utrzymanie prosto głowy okazało się zbyt dużym wysiłkiem. A jednak wiedziałem, że gdy użyję starożytnej Mocy ponownie, wszystko będzie łatwiejsze... chociaż jej stosowanie zawsze powodowało zmniejszenie fizycznej energii i wszystkich sił.
    - Kerovanie! - przy moim boku znalazła się Joisan, obok niej był Guret.
    Nie jestem ranny". Uciekłem się do kontaktu myślowego, gdyż nawet mój język był zbyt ciężki, aby nim poruszyć. Muszę... odpocząć"...
    -- Joisan - w trelu Sylvyi brzmiało przerażenie. - Ci, którzy zostali pochwyceni... i te istoty z Cienia...
   Zobaczyłem utkwione w nas potrzebujące oczy chłopca imieniem Jerwin. Wraz z innymi mężczyznami i kobietami, którzy kiedyś należeli do ludzkiej rodziny, przesuwał się w naszym kierunku. Przeszedł obok miejsca, gdzie ogary osaczyły Nidu. Rozejrzałem się za białymi bestiami Adepta, ale zniknęły. W miarę zbliżania te smutne zjawy w jakiś sposób stawały się nieskończenie bardziej groźne. Jervon posadził mnie na kamiennej posadzce dziedzińca Opiekunów i wyszedł naprzód z wyciągniętym mieczem. Chwilę potem cofnął się na widok ich żałosnych spojrzeń. - Nie mogę ich zabić! - krzyknął. - JŽstem wojownikiem, nie rzeźnikiem! Czego oni chcą?
   - To są nie-umarli - wyszeptała Sylvya. Strach spowodował, że jej głos brzmiał jeszcze bardziej obco. - Szukają śmierci lub życia - nieważne, co otrzymają. W swym ślepym poszukiwaniu tego, co zostało im zabrane, skradną nam nasze życie.
   Próbowałem stanąć na nogi, przywołać siły i przeciwstawić się temu nowemu niebezpieczeństwu. Ale nawet gdybym był otoczony płomieniami, nie miałbym dość siły, żeby odczołgać się z ich zasięgu. Prawie omdlały patrzyłem, jak przybliżały się te istoty o pustych oczodołach. Zastanawiałem się, czy uda mi się zabić coś, co już dawno powinno było umrzeć...
  Z prawej strony zobaczyłem także drgającą czerwienią ciemność. Otaczały nas również istoty z Cienia.

Rozdział 11
Joisan

Gdy tak klęczałam obok mego pana na dziedzińcu, który pamięć Sylvyi nazwała Miejscem Królów, on odwrócił głowę i spojrzał na mnie. Teraz, gdy zgasła już światło bransolety, jego twarz przysłonił cień. W oczach Kerovana nie błyszczał już bursztynowy płomień, który pokonał nawet takiego Adepta, jak Maleron. Wiedziałam, że Wola, jakiej użył, by zachwiać margrabią, nakłonić go do opuszczenia Arvonu, wyssała z niego wszelkie siły o wiele bardziej, niż wyczerpałaby go walka wręcz. Nawet teraz, gdy starałam się podtrzymać głowę mego pana, jego dłonie osunęły się na kamienisty grunt i legł nieruchomo.
  Przez straszną chwilę obawiałam się najgorszego, ale łącząc się z nim myślami, zrozumiałam, że było to zwyczajne omdlenie, a nie pustka śmierci. Na pilne wezwanie Sylvyi: Joisan! Chroń się!" stanęłam na równe nogi z mieczem w dłoni. Patrzyłam, jak zjawy i te dwie istoty z Cienia zbliżają się coraz bliżej do naszej małej grupy. Zniknęli Maleron i Nidu, ale wraz z nimi odeszli także nieprzyjaciele, z którymi mogliśmy mówić albo przekonywać - uchwyt mojego miecza przesunął się w mokrej od potu dłoni, gdy próbowałam wymyślić sposób zwalczenia tego nowego niebezpieczeństwa. Patrząc na nich, w jakiś sposób wiedziałam, że stal nam tym razem nie pomoże. Tymczasem Kerovan był tak bardzo zmęczony, że nawet sam nie mógł się bronić.
Obok mnie zadrżał Guret.
  - Jerwin... Cera, to jest Jerwin! Przecież widziałem, jak umierał!
- cln nie żvie - powiedziałam. Zbliżyła się do mnie niemate
rialna postać kobiety, wyciągnęła w błagalnym geście dłoń. Miała czarne włosy, takie jak kobiety z rodu Elys. Zastanowiłam się, jak dawno temu została pochwycona w tę okrutną pułapkę. - Oni wszyscy nie żyją, Gurecie. Chcą tylko odpocząć... - Przerwałam, gdyż moje własne słowa zmusiły mnie do zastanowienia się nad naturą śmierci... w jaki sposób była częścią życia, gdy wszystko toczyło się zwyczajnie. Natura...
   Zakiełkowała we mnie myśl, zaczęła mnie męczyć możliwość rozwiązania, ale nagle zniknęła, gdy stojąca przede mną zjawa wyciągnęła przezroczystą dłoń i chociaż zmusiłam się, by stać nieruchomo, moje ciało samo umknęło przed kontaktem z nią. Zimno - z kobiety emanowało przejmujące, odrętwiające zimno; wiedziałam, że jeśli wytrzymam jej dotknięcie, wczołga się we mnie i będzie chciała odpocząć w moim cieple...
  Myśl była tak odrażająca, że z trudem pozostałam na miejscu i nie wycofałam się za Kerovana. Jervon krzyknął odsuwając się od pełznącej w jego kierunku ciemności.
- To jedna z istot Cienia.
  Wiedziałam, że były nawet jeszcze bardziej niebezpieczne, chciały odebrać nam naszą Moc i dusze, tak jak zjawy pragnęły naszego życia i ciepła. Będą szukały tego, kto ma największą Moc...
  Dwie istoty z Cienia przepłynęły obok Jervona i skierowały się prosto na mnie.
  - Nie! Joisan, musisz uciekać! - stanęła przede mną Sylvya, trel jej głosu zwiększał jeszcze brzmiącą w jej głosie trwogę. Twoja córka, lady! One szukają twego dziecka!
   Cofnęłam się, z bijącym sercem rozumiejąc, że mówiła prawdę. Obcasy moich butów dotykały już boku Kerovana - widmowa kobieta ponownie sięgnęła do mnie. Zrobiłam jeszcze jeden krok, Kerovan leżał teraz pomiędzy moimi stopami. Jeżeli odsunę się dalej, opuszczę mego pana, aby ochronić moje dziecko...
  Nie! Nie mogłam - nie chciałam przedkładać jednego nad drugie!
  Instynktownie dotknęłam dłonią piersi, szukając kryształowego Gryfa - ale oczywiście nie było go tam. Moje poszukujące palce przesunęły się tylko po talizmanie Bursztynowej Pani, po dojrzałym zbożu i oplecionym winoroślą amulecie Gunnory.
Gunnora! Ponownie spojrzałam na księżyc, na to niebieskie ciało będące Jej symbolem. - Gunnoro! - powiedziałam wyraźnie. - Bursztynowa Pani, proszę cię, wysłuchąi mnie! Daj tym biednym istotom odpoczynek, za którym tak tęsknią, błagam cię o to! Ty, która chronisz młodych i nas, które je rodzimy wspomóż mnie!
   Tak jak przedtem amulet zaczął błyszczeć, wysyłał bursztynowe fale światła, które otaczały zjawy. A one zaczęły niknąć... niknąć... niknąć... niczym mróz w cieple porannego słońca, aż zniknęły zupełnie w końcowym błysku!
   To pozostawiało tylko dwie istoty z Cienia. Szybko podeszłam do Sylvyi, która ponownie gestem kazała mi się oddalić.
   - Nie - powiedziałam twardo. - Siostro, podaj mi swoją dłoń. Nie ucieknę za cenę pozostawienia tutaj moich przyjaciół. Życie z tą świadomością byłoby gorsze niż natychmiastowa śmierć.
   Zmusiłam się, żeby spojrzeć na dwie istoty z Cienia znajdujące się całkowicie poza ich właściwym czasem i miejscem. Starałam się zignorować wydzielane przez nie, przyprawiające o nudności promieniowanie. Gdy wolno podpłynęły przed nas obie, wydawały się niczym dwie dziury w tworzącej realność materii...
   Nie tylko przed nas obie, nagle uświadomiłam sobie, że noszę przecież dziecko mające większą Moc niż ktokolwiek z nas. Była to jednak Moc w zarodku. Dziecko nie potrafiło jeszcze myśleć ani rozumieć. Maleńka, pomyślałam, łącząc się z Sylvyą, daj mi także swoją siłę.
   Dłoń Sylvyi ujęła moją i z tym pierwszym dotknięciem zrozumiałam, że przez te wszystkie dni mogła mnie dosięgnąć tylko poprzez dziecko. Zupełnie jak gdyby była oczkiem łańcucha pomiędzy mną i moją córką (Sylvya miała rację, to była córka dusza, której dotknęłam, należała do istoty rodzaju żeńskiego).
   Zamknęłam oczy i pozwoliłam wszystkim zmysłom zacząć działać w poszukiwaniu siły, którą miało dziecko, ale nie umiało jej kształtować ani ukierunkować. Jest! Zupełnie, jak gdybym w swoim ciele znalazła jeszcze jedną zamieszkującą, ale nie należącą do niego Wolę.
    Dotknęłam tej drugiej siły, tej Mocy i skierowałam ją na zewnątrz...
Te istoty z Cienia nie należały do naszego świata. W związku
z tym nie wolno im było tutaj pozostać. Wykorzystując Moc dziecka, tak jak gdybym stosowała jakieś narzędzie, otworzyłam...
   Usłyszałam krzyk Elys, podniosłam wzrok i zobaczyłam nad naszymi głowami fiołkową błyskawicę światła, a za nią mignęły gwiazdy - czarne gwiazdy na białym niczym papier niebie.
   Świat zawirował wokół mnie, gdy ujrzałam tę dziwną inność, to miejsce za Bramą, którą otworzyłam. Wzmacniając moją Wolę, nadal trzymając się ręki Sylvyi, skinęłam na istoty z Cienia.
  - Tam znajduje się wasz dom! Idźcie! - Z całej Mocy, jaka się we mnie znajdowała, popchnęłam je.
  Przez chwilę trwał ohydny moment dotknięcia i oporu, ale wkrótce zniknął i z dźwiękiem rozpadającego się skalistego szczytu mój świat zniknął mi sprzed oczu.

Rozdział 12
Kerovan

Ciemności nocy delikatnie ocierały się o moje policzki, były niczym kłębki wełny wypełnione cichymi odgłosami słów. Leżałem na twardej, skalistej powierzchni, ale głowę miałem opartą na czymś ciepłym i miękkim. Przez chwilę leżałem zadowolony o niczym nie myśląc, chciałem po prostu odpocząć, ciesząc się, że żyję. Nie chciało mi się otwierać oczu. Ta czynność związałaby mnie ponownie z prawdziwym światem, z dążeniami i bólem oraz odkryciami...
Leniwie rozpoznawałem usłyszane głosy.
  - Proszę, podaj mi jeszcze raz bukłak na wodę, Jervonie. Nigdy dotąd nie miałam takiego pragnienia! - To była Elys. W jakiś sposób, nie widząc ich wcale, wiedziałem, że siedziała tuż obok swego pana.
  Usłyszałem szmer płynu. W ustach poczułem suchość... Zmusiłem się, żeby nie zwilżyć ust. Przebudzenie przyniesie także problemy, a ja na razie nie chciałem rozwiązywać żadnych. Byłem zadowolony, że żyję, podobnie jak moja pani... gdyż obok mnie siedziała Joisan. Moja głowa leżała właśnie na jej miękkich kolanach.
  - Tutaj, lady Sylvyo - usłyszałem dźwięk kroków. - Mam trochę soku setka. Może chciałabyś się napić? T to był głos Gureta. ,
- Moje dzięki - to trel Sylvyi.
  Tak więc... przeżyliśmy wszyscy. Leniwie zastanawiałem się, w jaki sposób zostały pokonane widma i istoty z Cienia. Podczas walki z nimi parokrotnie odzyskiwałem świadomość, słyszałem,
chociaż nie widziałem. Przypomniałem sobie teraz jakieś słowa wypowiedziane przez Sylvyę. Mówiła o... wspomnienie uciekło, gdy starałem się je sobie dokładniej przypomnieć. Nie mogłem usłyszeć prawidłowo...
  - Jak on się czuje, Joisan? - To był Guret, który właśnie usiadł obok mojej pani.
  - Spał do tej pory - powiedziała. Poczułem na włosach jej dotknięcie, delikatniejsze niż powiew nocnego wiatru. Odsunęła splątane kosmyki z mego czoła. Z brzmienia głosu wywnioskowałem, że się uśmiecha. - Ale teraz się już budzi, chociaż nie zgodził się jeszcze na otwarcie oczu.
  Przyłapany, szybko otworzyłem oczy i spróbowałem wstać. Rzeczywistość okazała się o wiele trudniejsza od pomysłu, ale w końcu usiadłem i rozejrzałem się wokół. Znajdowaliśmy się w ruinach, na zewnątrz dziedzińca Opiekunów. Niedaleko były przywiązane konie, a ostatnie cienie nocy rozpływały się w odważnych, złotych promieniach niewielkiego ogniska. Jervon, Elys, Sylvya, Guret i Joisan byli zgromadzeni wokół niego. Nie było najmniejszego śladu naszych wrogów.
  - Cienie... zjawy - zacząłem i przerwałem czując w gardle ostrą suchość. Joisa.n podała mi bukłak, piłem chciwie, podczas gdy ona wyjaśniała, że naszych wrogów już nie ma, zostali pokonani.
  - W jaki sposób? - zapytałem z ustami pełnymi chleba podróżnego, który Guret wyjął ze swojego worka.
  - To lady Joisan - powiedziała Elys, w jej głosie brzmiał delikatny ton rozbawienia. - Najpierw przekonała Gunnorę, aby dała zjawom spokój prawdziwej śmierci, a potem otworzyła Bramę i wysłała Cienie tam, skąd przyszły. I pomyśleć, że trzy lata temu powiedziałam jej, że jeżeli będzie się cierpliwie starała, to może się w niej obudzić jakaś niewielka cząstka Sztuki.
Moja pani uśmiechnęła się.
  - A mój sukces zawdzięczam tobie, Elys. Powiedziałaś bowiem, że mogę się nauczyć. I dałaś mi pierwsze wskazówki, w jaki sposób szukać w sobie mądrości.
  - Wygląda na to, że byłaś wspaniałą studentką - zgodziła się Elys. - Mam szczęście, że jesteśmy przyjaciółkami, a nie przeciwniczkami!
   - Ale żeby otworzyć Bramę... - potrząsnąłem głową. Mogłem to zrobić mając Moc Landisla, ale tylko w zaczarowanej warowni, gdzie rezerwy Mocy zostały wzmocnione przez wieki oczekiwania. W jaki sposób zdołałaś...
   Joisan odwróciła twarz i wydawało mi się, że na jej policzki wypłynął rumieniec, czerwieniący jej twarz o wiele bardziej niż odblask z płonącego ogniska.
- Miałam do pomocy Sylvyę.
   - Cienie... - zmarszczyłem brwi starając się sobie przypomnieć. - Sylvya powiedziała. Powiedziała - przerwałem, gdyż w pełni przypomniałem sobie, co się wtedy wydarzyło. Spojrzałem na Joisan i już znałem prawdę.
   Dlaczego mi nie powiedziałaś"? Zapytałem ją w myślach. Nigdy nie podejrzewałem - czy to prawda? Będziesz miała dziecko"?
   Podniosła dumnie brodę i spojrzała mi prosto w oczy, ale jej usta drżały. Będziemy mieli"... przyznała się. Próbowałam ci powiedzieć, ale nie było czasu"... Patrzyła na mnie przez długą chwilę, jak gdyby nigdy wcześniej nie widziała mojej twarzy. Powiedz, Kerovanie... czy ty, proszę, powiedz, ty się cieszysz?"
   Usłyszałem szelest i spojrzałem w górę. Zobaczyłem, jak Guret i pozostali zbierają prowiant i odchodzą, aby osiodłać konie. Wstałem raptownie. - Przejdźmy się przez chwilę.
   Joisan poszła za mną na dziedziniec Opiekunów. Odeszliśmy na tyle, aby z naszych oczu zniknęło ognisko. Stwierdziłem, że nadal muszę poruszać się powoli, ale siły powracały z każdą minutą. Przechodząc pod arkadą, spojrzałem na pustą kiedyś niszę - trudno było dosłownie uwierzyć, że nadal była to noc bitewna. Przeszedłem jeszcze parę kroków w zamyśleniu.
   - Kerovanie! - Joisan złapała mnie za ramię i odwróciła twarzą w swoim kierunku. W jej oczach było błaganie. - Powiedz mi, o czym myślisz!
   W odpowiedzi dotknąłem jej dłoni, poczułem spowodowaną ciężką pracą szorstkość i delikatne kości tuż pod skórą.
   - Myślę o tym, jak bardzo cię kocham, moja pani powiedziałem po prostu. - I że nie mogę doczekać się chwili, w której ujrzę moją córkę. Nie mogę uwierzyć, że Gunnora uśmiechnęła się do nas po tak długim czasie.
  Przyciągnąłem ją do siebie i mocno przytuliłem. Poczułem, jak w nas rośnie i rozpływa się cicha radość. Promieniowała na wszystkie strony z taką siłą, że byłem pewien, iż czują ją nawet dawni Królowie. Kiedy w końcu puściłem Joisan z niechęcią, dotknęła mego policzka.
  - To dziecko miało w sobie Moc konieczną do otwarcia Bramy. Będziemy bardzo zajęci, Kerovanie. Wychowywanie zwyczajnego dziecka jest ciężkim obowiązkiem, ale to... wzruszyła ramionami i uśmiechnęła się. - No cóż, nigdy zbytnio nie lubiliśmy spokoju.
Pokiwałem głową potakująco.
   - Mimo to pragnąłbym trochę mniej alarmów i wycieczek. Kiedy ono - ona...
   - Około Uczty Środka Zimy - powiedziała. - Będziemy musieli zebrać dużo drewna na opał.
   - Będziemy musieli z Guretem zakryć arkady - powiedziałem i w tym momencie coś sobie przypomniałem. - On wie, prawda? Zgadł?
Joisan przytaknęła. Potrząsnąłem głową.
   - Powinienem uważać siebie za głupca, byłem całkiem ślepy powiedziałem. - Ale myślałem, że jestem tak bardzo inny i nie pozwalałem sobie nawet na cień nadziei.
   - Wiem - powiedziała. - Chcesz więc poprosić chłopca, aby pozostał z nami?
   - Lud Kioga potrzebuje domu - odpowiedziałem. - Teraz ponownie mogą żyć w górach bez cienia strachu. Pastwiska w dolinie są bogate...
W zamyśleniu skinęła głową.
   - Może... to wszystko miało jakiś ukryty cel - wyszeptała. Pamiętasz, co powiedział Obred, że gdy na ziemię zejdą Bliźnięta, Kiogowie odnajdą nową krainę.
   - Pamiętam. Za parę dni, gdy odpoczniemy, cała nasza trójka pojedzie na południe i powiemy im, że mogą bezpiecznie wracać w góry.
   - A co z Sylvyą? - zapytała. - Ta dolina jej także jest bardzo droga.
   - Jako ostatniej z rodu Landisla - powiedziałem - Kar Garudwyn może być bardziej jej niż mój.
  - Nie jest. - Zabrzmiał trel Sylvyi. Odwróciliśmy się i ujrzeliśmy, jak właśnie przechodzi pod arkadą.
   - Dziedzictwo Gryfa należy do ciebie, Kerovanie, ono samo wybiera swego pana lub panią. Chciałabym tylko prosić ciebie i twoją panią o pomoc przy odbudowie mojej cytadeli i mojej doliny.
   - Wszyscy razem będziemy pracowali - powiedziałem. Joisan i ja, ty, Elys i Jervon - jeżeli tylko będą chcieli. Miejsca wystarczy - Arvon jest dużą krainą.

Rozdział ł3
Joisan

Razem odjechaliśmy z Miejsca Królów, za mną na Arren jechała Sylvya, za Kerovanem na Nekii Elys, a Jervon i Guret na Vengim. Gdy zjeżdżaliśmy na północ po dawnej górskiej drodze, spojrzałam na wschód, skąd przybyliśmy tak dawno temu, i zobaczyłam delikatny róż wczesnego poranku. Tyle już widzieliśmy brzasków od chwili rozpoczęcia naszej wędrówki... już tyle, a jednak w tym momencie cały świat wydawał mi się świeży i nowy, jak gdyby był to dopiero pierwszy poranek.
  Z tęsknotą spojrzałam na płynący przez jakiś czas wzdłuż drogi niewielki strumyczek, pomyślałam, że pierwszą rzeczą, jaką zrobię po powrocie do Kar Garudwyn, będzie znalezienie jakiegoś odludnego miejsca przy strumyku w dolinie i wzięcie kąpieli a może w jednej z nie zbadanych do tej pory komnat cytadeli znajdzie się coś, co będzie można wykorzystać jako wannę...
  Usłyszałam za sobą delikatne, smutne westchnienie i odwróciłam się do tyłu. Sylvya wpatrywała się w maleńki strumyczek.
- Co się stało, siostro? - zapytałam z niepokojem.
  - Ten strumień... - Przez chwilę zapanował nad nią ból. Wydaje mi się, że dopiero wczoraj wyzwałam mego brata, by przeszedł nad tą płynącą wodą, a jemu się to nie udało. Wyciągnęłam do niej rękę.
  - Jest teraz bezpieczny i w spokoju - powiedziałam. Spróbuj w taki sposób o nim myśleć... i pamiętaj, że ocaliłaś dolinę.
Skinęła głową, a ja odwróciłam się, by pokierować Arren. Na szczytach gór pojawiły się pierwsze purpurowe i pomarańczowe
blaski, spłynęły w dół po granitowych zboczach w potokach cudownych kolorów. To będzie wspaniały dzień...
   Usiadłam nagle, czując, jak coś we mnie delikatnie drgnęło. To było bardzo dziwne uczucie, które już wielokrotnie mi opisywano, ale którego tak naprawdę do tej pory nigdy nie mogłam sobie wyobrazić, dopóki nie odczułam go sama... drobne drgnięcie, jak gdyby coś we mnie poruszyło się, przeciągnęło i zaczęło żyć.
   Nasze dziecko... spojrzałam naprzód, gdzie jechał mój pan. Patrzyłam, jak rozmawia z Elys, z wprawą prowadząc jednocześnie Nekię po starej górskiej drodze. Przez chwilę zastanowiłam się, czy nie nawiązać kontaktu myślowego i nie podzielić się tym nowym odczuciem, a potem zdecydowałam, że poczekam, aż będziemy sami. Będzie jeszcze czas na wszystko. Czas na opowiadanie i przez wiele, wiele poranków...
  Droga przed nami rozświetliła się i stała cieplejsza. Wzeszło słońce.
    



1


